    Δικαιόπολις ὅσα δὴ δέδηγμαι τὴν ἐμαυτοῦ καρδίαν, ἥσθην δὲ βαιά, πάνυ δὲ βαιά, τέτταρα· ἃ δ΄ ὠδυνήθην, ψαμμακοσιογάργαρα. φέρ΄ ἴδω, τί δ΄ ἥσθην ἄξιον χαιρηδόνοσ; ἐγᾦδ΄ ἐφ΄ ᾧ γε τὸ κέαρ ηὐφράνθην ἰδών, τοῖς πέντε ταλάντοις οἷς Κλέων ἐξήμεσεν. ταῦθ΄ ὡς ἐγανώθην, καὶ φιλῶ τοὺς ἱππέας διὰ τοῦτο τοὔργον· ἄξιον γὰρ ̔ελλάδι. ἀλλ΄ ὠδυνήθην ἕτερον αὖ τραγῳδικόν, ὅτε δὴ ΄κεχήνη προσδοκῶν τὸν Αἰσχύλον, ὁ δ΄ ἀνεῖπεν, εἴσαγ΄ ὦ Θέογνι τὸν χορόν. πῶς τοῦτ΄ ἔσεισέ μου δοκεῖς τὴν καρδίαν; ἀλλ΄ ἕτερον ἥσθην, ἡνίκ΄ ἐπὶ Μόσχῳ ποτὲ Δεξίθεος εἰσῆλθ΄ ᾀσόμενος Βοιώτιον. τῆτες δ΄ ἀπέθανον καὶ διεστράφην ἰδών, ὅτε δὴ παρέκυψε Χαῖρις ἐπὶ τὸν ὄρθιον. ἀλλ΄ οὐδεπώποτ΄ ἐξ ὅτου ΄γὼ ῥύπτομαι οὕτως ἐδήχθην ὑπὸ κονίας τὰς ὀφρῦς ὡς νῦν, ὁπότ΄ οὔσης κυρίας ἐκκλησίας ἑωθινῆς ἔρημος ἡ πνὺξ αὑτηί, οἱ δ΄ ἐν ἀγορᾷ λαλοῦσι κἄνω καὶ κάτω τὸ σχοινίον φεύγουσι τὸ μεμιλτωμένον. οὐδ΄ οἱ πρυτάνεις ἥκουσιν, ἀλλ΄ ἀωρίαν ἥκοντεσ, εἶτα δ΄ ὠστιοῦνται πῶς δοκεῖς ἐλθόντες ἀλλήλοισι περὶ πρώτου ξύλου, ἁθρόοι καταρρέοντεσ· εἰρήνη δ΄ ὅπως ἔσται προτιμῶσ΄ οὐδέν· ὦ πόλις πόλισ. ἐγὼ δ΄ ἀεὶ πρώτιστος εἰς ἐκκλησίαν νοστῶν κάθημαι· κᾆτ΄ ἐπειδὰν ὦ μόνοσ, στένω κέχηνα σκορδινῶμαι πέρδομαι, ἀπορῶ γράφω παρατίλλομαι λογίζομαι, ἀποβλέπων ἐς τὸν ἀγρὸν εἰρήνης ἐρῶν, στυγῶν μὲν ἄστυ τὸν δ΄ ἐμὸν δῆμον ποθῶν, ὃς οὐδεπώποτ΄ εἶπεν, ἄνθρακας πρίω, οὐκ ὄξος οὐκ ἔλαιον, οὐδ΄ ᾔδει πρίω, ἀλλ΄ αὐτὸς ἔφερε πάντα χὠ πρίων ἀπῆν. νῦν οὖν ἀτεχνῶς ἥκω παρεσκευασμένος βοᾶν ὑποκρούειν λοιδορεῖν τοὺς ῥήτορασ, ἐάν τις ἄλλο πλὴν περὶ εἰρήνης λέγῃ. ἀλλ΄ οἱ πρυτάνεις γὰρ οὑτοιὶ μεσημβρινοί. οὐκ ἠγόρευον; τοῦτ΄ ἐκεῖν΄ οὑγὼ ΄λεγον· ἐς τὴν προεδρίαν πᾶς ἀνὴρ ὠστίζεται.   Κῆρυξ πάριτ΄ ἐς τὸ πρόσθεν, πάριθ΄, ὡς ἂν ἐντὸς ἦτε τοῦ καθάρματοσ.  ̓αμφίθεος ἤδη τις εἶπε;  Κῆρυξ τίς ἀγορεύειν βούλεται;  ̓αμφίθεος ἐγώ.  Κῆρυξ τίς ὤν;  ̓αμφίθεος ̓αμφίθεοσ.  Κῆρυξ οὐκ ἄνθρωποσ;  ̓αμφίθεος οὔ, ἀλλ΄ ἀθάνατοσ. ὁ γὰρ ̓αμφίθεος Δήμητρος ἦν καὶ Τριπτολέμου· τούτου δὲ Κελεὸς γίγνεται· γαμεῖ δὲ Κελεὸς Φαιναρέτην τήθην ἐμήν, ἐξ ἧς Λυκῖνος ἐγένε΄· ἐκ τούτου δ΄ ἐγὼ ἀθάνατός εἰμ΄· ἐμοὶ δ΄ ἐπέτρεψαν οἱ θεοὶ σπονδὰς ποιεῖσθαι πρὸς Λακεδαιμονίους μόνῳ. ἀλλ΄ ἀθάνατος ὢν ὦνδρες ἐφόδι΄ οὐκ ἔχω· οὐ γὰρ διδόασιν οἱ πρυτάνεισ.  Κῆρυξ οἱ τοξόται.  ̓αμφίθεος ὦ Τριπτόλεμε καὶ Κελεὲ περιόψεσθέ με;  Δικαιόπολις ὦνδρες πρυτάνεις ἀδικεῖτε τὴν ἐκκλησίαν τὸν ἄνδρ΄ ἀπάγοντεσ, ὅστις ἡμῖν ἤθελε σπονδὰς ποιεῖσθαι καὶ κρεμάσαι τὰς ἀσπίδασ.  Κῆρυξ κάθησο, σῖγα.  Δικαιόπολις μὰ τὸν ̓απόλλω ΄γὼ μὲν οὔ, ἢν μὴ περὶ εἰρήνης γε πρυτανεύσητέ μοι.  Κῆρυξ οἱ πρέσβεις οἱ παρὰ βασιλέωσ.  Δικαιόπολις ποίου βασιλέωσ; ἄχθομαι ΄γὼ πρέσβεσιν καὶ τοῖς ταὧσι τοῖς τ΄ ἀλαζονεύμασιν.  Κῆρυξ σίγα.  Δικαιόπολις βαβαιάξ. ὦκβάτανα τοῦ σχήματοσ.   Πρέσβυς ἐπέμψαθ΄ ἡμᾶς ὡς βασιλέα τὸν μέγαν μισθὸν φέροντας δύο δραχμὰς τῆς ἡμέρας ἐπ΄ Εὐθυμένους ἄρχοντοσ.  Δικαιόπολις οἴμοι τῶν δραχμῶν.  Πρέσβυς καὶ δῆτ΄ ἐτρυχόμεσθα διὰ Καϋστρίων πεδίων ὁδοιπλανοῦντες ἐσκηνημένοι, ἐφ΄ ἁρμαμαξῶν μαλθακῶς κατακείμενοι, ἀπολλύμενοι.  Δικαιόπολις σφόδρα γὰρ ἐσῳζόμην ἐγὼ παρὰ τὴν ἔπαλξιν ἐν φορυτῷ κατακείμενοσ.  Πρέσβυς ξενιζόμενοι δὲ πρὸς βίαν ἐπίνομεν ἐξ ὑαλίνων ἐκπωμάτων καὶ χρυσίδων ἄκρατον οἶνον ἡδύν.  Δικαιόπολις ὦ Κραναὰ πόλις ἆρ΄ αἰσθάνει τὸν κατάγελων τῶν πρέσβεων;  Πρέσβυς οἱ βάρβαροι γὰρ ἄνδρας ἡγοῦνται μόνους τοὺς πλεῖστα δυναμένους καταφαγεῖν καὶ πιεῖν.  Δικαιόπολις ἡμεῖς δὲ λαικαστάς τε καὶ καταπύγονασ.  Πρέσβυς ἔτει τετάρτῳ δ΄ ἐς τὰ βασίλει΄ ἤλθομεν· ἀλλ΄ εἰς ἀπόπατον ᾤχετο στρατιὰν λαβών, κἄχεζεν ὀκτὼ μῆνας ἐπὶ χρυσῶν ὀρῶν.  Δικαιόπολις πόσου δὲ τὸν πρωκτὸν χρόνου ξυνήγαγεν;  Πρέσβυς τῇ πανσελήνῳ· κᾆτ΄ ἀπῆλθεν οἴκαδε. εἶτ΄ ἐξένιζε· παρετίθει δ΄ ἡμῖν ὅλους ἐκ κριβάνου βοῦσ.  Δικαιόπολις καὶ τίς εἶδε πώποτε βοῦς κριβανίτασ; τῶν ἀλαζονευμάτων.  Πρέσβυς καὶ ναὶ μὰ Δί΄ ὄρνιν τριπλάσιον Κλεωνύμου παρέθηκεν ἡμῖν· ὄνομα δ΄ ἦν αὐτῷ φέναξ.  Δικαιόπολις ταῦτ΄ ἄρ ἐφενάκιζες σὺ δύο δραχμὰς φέρων.  Πρέσβυς καὶ νῦν ἄγοντες ἥκομεν Ψευδαρτάβαν, τὸν βασιλέως ὀφθαλμόν.  Δικαιόπολις ἐκκόψειέ γε κόραξ πατάξασ, τόν τε σὸν τοῦ πρέσβεωσ.  Κῆρυξ ὁ βασιλέως ὀφθαλμόσ.  Δικαιόπολις ὦναξ ̔ηράκλεισ. πρὸς τῶν θεῶν ἄνθρωπε ναύφαρκτον βλέπεισ; ἢ περὶ ἄκραν κάμπτων νεώσοικον σκοπεῖσ; ἄσκωμ΄ ἔχεις που περὶ τὸν ὀφθαλμὸν κάτω.  Πρέσβυς ἄγε δὴ σὺ βασιλεὺς ἅττα σ΄ ἀπέπεμψεν φράσον λέξοντ΄ ̓αθηναίοισιν ὦ Ψευδαρτάβα.  Ψευδαρτάβας ἰαρταμὰν ἐξάρξαν ἀπισσόνα σάτρα.  Πρέσβυς ξυνήκαθ΄ ὃ λέγει;  Δικαιόπολις μὰ τὸν ̓απόλλω ΄γὼ μὲν οὔ.  Πρέσβυς πέμψειν βασιλέα φησὶν ὑμῖν χρυσίον. λέγε δὴ σὺ μεῖζον καὶ σαφῶς τὸ χρυσίον.  Ψευδαρτάβας οὐ λῆψι χρῦσο χαυνόπρωκτ΄ ̓ιαοναῦ.  Δικαιόπολις οἴμοι κακοδαίμων ὡς σαφῶσ.  Πρέσβυς τί δ΄ αὖ λέγει;  Δικαιόπολις ὅ τι; χαυνοπρώκτους τοὺς ̓ιάονας λέγει, εἰ προσδοκῶσι χρυσίον ἐκ τῶν βαρβάρων.  Δρ. οὔκ, ἀλλ΄ ἀχάνας ὅδε γε χρυσίου λέγει.  Δικαιόπολις ποίας ἀχάνασ; σὺ μὲν ἀλαζὼν εἶ μέγασ. ἀλλ΄ ἄπιθ΄· ἐγὼ δὲ βασανιῶ τοῦτον μόνοσ. ἄγε δὴ σὺ φράσον ἐμοὶ σαφῶς πρὸς τουτονί, ἵνα μή σε βάψω βάμμα Σαρδιανικόν· βασιλεὺς ὁ μέγας ἡμῖν ἀποπέμψει χρυσίον; ἀνανεύει. ἄλλως ἄρ΄ ἐξαπατώμεθ΄ ὑπὸ τῶν πρέσβεων; ἐπινεύει. ̔ελληνικόν γ΄ ἐπένευσαν ἅνδρες οὑτοιί, κοὐκ ἔσθ΄ ὅπως οὐκ εἰσὶν ἐνθένδ΄ αὐτόθεν. καὶ τοῖν μὲν εὐνούχοιν τὸν ἕτερον τουτονὶ ἐγᾦδ΄ ὅς ἐστι, Κλεισθένης ὁ Σιβυρτίου. ὦ θερμόβουλον πρωκτὸν ἐξυρημένε, τοιόνδε γ΄ ὦ πίθηκε τὸν πώγων΄ ἔχων εὐνοῦχος ἡμῖν ἦλθες ἐσκευασμένοσ; ὁδὶ δὲ τίς ποτ΄ ἐστίν; οὐ δήπου Στράτων;  Κῆρυξ σίγα, κάθιζε. τὸν βασιλέως ὀφθαλμὸν ἡ βουλὴ καλεῖ ἐς τὸ πρυτανεῖον.  Δικαιόπολις ταῦτα δῆτ΄ οὐχ ἀγχόνη; κἄπειτ΄ ἐγὼ δῆτ΄ ἐνθαδὶ στραγγεύομαι; τοὺς δὲ ξενίζειν οὐδέποτέ γ΄ ἴσχει θύρα. ἀλλ΄ ἐργάσομαί τι δεινὸν ἔργον καὶ μέγα. ἀλλ΄ ̓αμφίθεός μοι ποῦ ΄στιν;  ̓αμφίθεος οὑτοσὶ πάρα.  Δικαιόπολις ἐμοὶ σὺ ταυτασὶ λαβὼν ὀκτὼ δραχμὰς σπονδὰς ποίησαι πρὸς Λακεδαιμονίους μόνῳ καὶ τοῖσι παιδίοισι καὶ τῇ πλάτιδι· ὑμεῖς δὲ πρεσβεύεσθε καὶ κεχήνετε.  Κῆρυξ προσίτω Θέωρος ὁ παρὰ Σιτάλκουσ.  Θέωρος ὁδί.  Δικαιόπολις ἕτερος ἀλαζὼν οὗτος ἐσκηρύττεται.  Θέωρος χρόνον μὲν οὐκ ἂν ἦμεν ἐν Θρᾴκῃ πολύν  Δικαιόπολις μὰ Δί΄ οὐκ ἄν, εἰ μισθόν γε μὴ ΄φερες πολύν.  Θέωρος εἰ μὴ κατένειψε χιόνι τὴν Θρᾴκην ὅλην καὶ τοὺς ποταμοὺς ἔπηξ΄, ὑπ΄ αὐτὸν τὸν χρόνον, ὅτ΄ ἐνθαδὶ Θέογνις ἠγωνίζετο. τοῦτον μετὰ Σιτάλκους ἔπινον τὸν χρόνον· καὶ δῆτα φιλαθήναιος ἦν ὑπερφυῶσ, ὑμῶν τ΄ ἐραστὴς ἦν ἀληθὴς ὥστε καὶ ἐν τοῖσι τοίχοις ἔγραφ΄, ̓αθηναῖοι καλοί. ὁ δ΄ υἱόσ, ὃν ̓αθηναῖον ἐπεποιήμεθα, ἤρα φαγεῖν ἀλλᾶντας ἐξ ̓απατουρίων, καὶ τὸν πατέρ΄ ἠντεβόλει βοηθεῖν τῇ πάτρᾳ· ὁ δ΄ ὤμοσε σπένδων βοηθήσειν ἔχων στρατιὰν τοσαύτην ὥστ΄ ̓αθηναίους ἐρεῖν, ὅσον τὸ χρῆμα παρνόπων προσέρχεται.  Δικαιόπολις κάκιστ΄ ἀπολοίμην, εἴ τι τούτων πείθομαι ὧν εἶπας ἐνταυθοῖ σὺ πλὴν τῶν παρνόπων.  Θέωρος καὶ νῦν ὅπερ μαχιμώτατον Θρᾳκῶν ἔθνος ἔπεμψεν ὑμῖν.  Δικαιόπολις τοῦτο μέν γ΄ ἤδη σαφέσ.  Κῆρυξ οἱ Θρᾷκες ἴτε δεῦρ΄, οὓς Θέωρος ἤγαγεν.  Δικαιόπολις τουτὶ τί ἐστι τὸ κακόν;  Θέωρος ̓οδομάντων στρατόσ.  Δικαιόπολις ποίων ̓οδομάντων; εἰπέ μοι τουτὶ τί ἦν; τίς τῶν ̓οδομάντων τὸ πέος ἀποτεθρίακεν;  Θέωρος τούτοις ἐάν τις δύο δραχμὰς μισθὸν διδῷ, καταπελτάσονται τὴν Βοιωτίαν ὅλην.  Δικαιόπολις τοισδὶ δύο δραχμὰς τοῖς ἀπεψωλημένοισ; ὑποστένοι μέντἂν ὁ θρανίτης λεὼς ὁ σωσίπολισ. οἴμοι τάλας ἀπόλλυμαι, ὑπὸ τῶν ̓οδομάντων τὰ σκόροδα πορθούμενοσ. οὐ καταβαλεῖτε τὰ σκόροδ΄;  Θέωρος ὦ μόχθηρε σὺ οὐ μὴ πρόσει τούτοισιν ἐσκοροδισμένοισ.  Δικαιόπολις ταυτὶ περιείδεθ΄ οἱ πρυτάνεις πάσχοντά με ἐν τῇ πατρίδι καὶ ταῦθ΄ ὑπ΄ ἀνδρῶν βαρβάρων; ἀλλ΄ ἀπαγορεύω μὴ ποιεῖν ἐκκλησίαν τοῖς Θρᾳξὶ περὶ μισθοῦ· λέγω δ΄ ὑμῖν ὅτι διοσημία ΄στὶ καὶ ῥανὶς βέβληκέ με.   Κῆρυξ τοὺς Θρᾷκας ἀπιέναι, παρεῖναι δ΄ εἰς ἔνην. οἱ γὰρ πρυτάνεις λύουσι τὴν ἐκκλησίαν.  Δικαιόπολις οἴμοι τάλας μυττωτὸν ὅσον ἀπώλεσα. ἀλλ΄ ἐκ Λακεδαίμονος γὰρ ̓αμφίθεος ὁδί. χαῖρ΄ ̓αμφίθεε.  ̓αμφίθεος μήπω γε πρίν γ΄ ἂν στῶ τρέχων· δεῖ γάρ με φεύγοντ΄ ἐκφυγεῖν ̓αχαρνέασ.  Δικαιόπολις τί δ΄ ἔστ΄;  ̓αμφίθεος ἐγὼ μὲν δεῦρό σοι σπονδὰς φέρων ἔσπευδον· οἱ δ΄ ὤσφροντο πρεσβῦταί τινες ̓αχαρνικοί, στιπτοὶ γέροντες πρίνινοι ἀτεράμονες Μαραθωνομάχαι σφενδάμνινοι. ἔπειτ΄ ἀνέκραγον πάντεσ, ὦ μιαρώτατε σπονδὰς φέρεις τῶν ἀμπέλων τετμημένων; κἀς τοὺς τρίβωνας ξυνελέγοντο τῶν λίθων· ἐγὼ δ΄ ἔφευγον· οἱ δ΄ ἐδίωκον κἀβόων.  Δικαιόπολις οἱ δ΄ οὖν βοώντων· ἀλλὰ τὰς σπονδὰς φέρεισ;  ̓αμφίθεος ἔγωγέ φημι, τρία γε ταυτὶ γεύματα. αὗται μέν εἰσι πεντέτεισ. γεῦσαι λαβών.  Δικαιόπολις αἰβοῖ.  ̓αμφίθεος τί ἔστιν;  Δικαιόπολις οὐκ ἀρέσκουσίν μ΄ ὅτι ὄζουσι πίττης καὶ παρασκευῆς νεῶν.  ̓αμφίθεος σὺ δ΄ ἀλλὰ τασδὶ τὰς δεκέτεις γεῦσαι λαβών.  Δικαιόπολις ὄζουσι χαὖται πρέσβεων ἐς τὰς πόλεις ὀξύτατον ὥσπερ διατριβῆς τῶν ξυμμάχων.  ̓αμφίθεος ἀλλ΄ αὑταιὶ σπονδαὶ τριακοντούτιδες κατὰ γῆν τε καὶ θάλατταν.  Δικαιόπολις ὦ Διονύσια, αὗται μὲν ὄζουσ΄ ἀμβροσίας καὶ νέκταρος καὶ μὴ ΄πιτηρεῖν σιτί΄ ἡμερῶν τριῶν, κἀν τῷ στόματι λέγουσι, βαῖν΄ ὅπῃ θέλεισ. ταύτας δέχομαι καὶ σπένδομαι κἀκπίομαι, χαίρειν κελεύων πολλὰ τοὺς ̓αχαρνέασ. ἐγὼ δὲ πολέμου καὶ κακῶν ἀπαλλαγεὶς ἄξω τὰ κατ΄ ἀγροὺς εἰσιὼν Διονύσια.  ̓αμφίθεος ἐγὼ δὲ φευξοῦμαί γε τοὺς ̓αχαρνέασ.     Χορός τῇδε πᾶς ἕπου δίωκε καὶ τὸν ἄνδρα πυνθάνου τῶν ὁδοιπόρων ἁπάντων· τῇ πόλει γὰρ ἄξιον ξυλλαβεῖν τὸν ἄνδρα τοῦτον. ἀλλά μοι μηνύσατε, εἴ τις οἶδ΄ ὅποι τέτραπται γῆς ὁ τὰς σπονδὰς φέρων.  Χορός ἐκπέφευγ΄, οἴχεται φροῦδοσ. οἴμοι τάλας τῶν ἐτῶν τῶν ἐμῶν· οὐκ ἂν ἐπ΄ ἐμῆς γε νεότητοσ, ὅτ΄ ἐγὼ φέρων ἀνθράκων φορτίον ἠκολούθουν Φαύ̈λλῳ τρέχων, ὧδε φαύλως ἂν ὁ σπονδοφόρος οὗτος ὑπ΄ ἐμοῦ τότε διωκόμενος ἐξέφυγεν οὐδ΄ ἂν ἐλαφρῶς ἂν ἀπεπλίξατο.    Χορός νῦν δ΄ ἐπειδὴ στερρὸν ἤδη τοὐμὸν ἀντικνήμιον, καὶ παλαιῷ Λακρατείδῃ τὸ σκέλος βαρύνεται, οἴχεται. διωκτέος δέ· μὴ γὰρ ἐγχάνῃ ποτὲ μηδέ περ γέροντας ὄντας ἐκφυγὼν ̓αχαρνέασ.  Χορός ὅστις ὦ Ζεῦ πάτερ καὶ θεοὶ τοῖσιν ἐχθροῖσιν ἐσπείσατο, οἷσι παρ΄ ἐμοῦ πόλεμος ἐχθοδοπὸς αὔξεται τῶν ἐμῶν χωρίων· κοὐκ ἀνήσω πρὶν ἂν σχοῖνος αὐτοῖσιν ἀντεμπαγῶ ὀξὺς ὀδυνηρὸς ... ἐπίκωποσ, ἵνα μήποτε πατῶσιν ἔτι τὰς ἐμὰς ἀμπέλουσ.    Χορός ἀλλὰ δεῖ ζητεῖν τὸν ἄνδρα καὶ βλέπειν βαλληνάδε καὶ διώκειν γῆν πρὸ γῆσ, ἕως ἂν εὑρεθῇ ποτέ· ὡς ἐγὼ βάλλων ἐκεῖνον οὐκ ἂν ἐμπλῄμην λίθοισ.  Δικαιόπολις εὐφημεῖτε, εὐφημεῖτε.  Χορός σῖγα πᾶσ. ἠκούσατ΄ ἄνδρες ἆρα τῆς εὐφημίασ; οὗτος αὐτός ἐστιν ὃν ζητοῦμεν. ἀλλὰ δεῦρο πᾶς ἐκποδών· θύσων γὰρ ἁνὴρ ὡς ἔοικ΄ ἐξέρχεται.     Δικαιόπολις εὐφημεῖτε, εὐφημεῖτε. προί̈τω σ΄ τὸ πρόσθεν ὀλίγον ἡ κανηφόροσ· ὁ Ξανθίας τὸν φαλλὸν ὀρθὸν στησάτω. κατάθου τὸ κανοῦν ὦ θύγατερ, ἵν΄ ἀπαρξώμεθα.  Θυγάτηρ ὦ μῆτερ ἀνάδος δεῦρο τὴν ἐτνήρυσιν, ἵν΄ ἔτνος καταχέω τοὐλατῆρος τουτουί.  Δικαιόπολις καὶ μὴν καλόν γ΄ ἔστ΄· ὦ Διόνυσε δέσποτα κεχαρισμένως σοι τήνδε τὴν πομπὴν ἐμὲ πέμψαντα καὶ θύσαντα μετὰ τῶν οἰκετῶν ἀγαγεῖν τυχηρῶς τὰ κατ΄ ἀγροὺς Διονύσια, στρατιᾶς ἀπαλλαχθέντα· τὰς σπονδὰς δέ μοι καλῶς ξυνενεγκεῖν τὰς τριακοντούτιδασ. ἄγ΄ ὦ θύγατερ ὅπως τὸ κανοῦν καλὴ καλῶς οἴσεις βλέπουσα θυμβροφάγον. ὡς μακάριος ὅστις σ΄ ὀπύσει κἀκποιήσεται γαλᾶς σοῦ μηδὲν ἥττους βδεῖν, ἐπειδὰν ὄρθρος ᾖ. πρόβαινε, κἀν τὤχλῳ φυλάττεσθαι σφόδρα μή τις λαθών σου περιτράγῃ τὰ χρυσία. ὦ Ξανθία, σφῷν δ΄ ἐστὶν ὀρθὸς ἑκτέος ὁ φαλλὸς ἐξόπισθε τῆς κανηφόρου· ἐγὼ δ΄ ἀκολουθῶν ᾄσομαι τὸ φαλλικόν· σὺ δ΄ ὦ γύναι θεῶ μ΄ ἀπὸ τοῦ τέγουσ. πρόβα.    Δικαιόπολις Φαλῆς ἑταῖρε Βακχίου ξύγκωμε νυκτοπεριπλάνητε μοιχὲ παιδεραστά, ἕκτῳ σ΄ ἔτει προσεῖπον ἐς τὸν δῆμον ἐλθὼν ἄσμενοσ, σπονδὰς ποιησάμενος ἐμαυτῷ, πραγμάτων τε καὶ μαχῶν καὶ Λαμάχων ἀπαλλαγείσ. πολλῷ γάρ ἐσθ΄ ἥδιον, ὦ Φαλῆς Φαλῆσ, κλέπτουσαν εὑρόνθ΄ ὡρικὴν ὑληφόρον τὴν Στρυμοδώρου Θρᾷτταν ἐκ τοῦ Φελλέως μέσην λαβόντ΄ ἄραντα καταβαλόντα καταγιγαρτίσ΄ ὦ Φαλῆς Φαλῆσ. ἐὰν μεθ΄ ἡμῶν ξυμπίῃσ, ἐκ κραιπάλης ἕωθεν εἰρήνης ῥοφήσει τρύβλιον·    Χορός οὗτος αὐτός ἐστιν, οὗτοσ. βάλλε βάλλε βάλλε βάλλε, παῖε παῖε τὸν μιαρόν. οὐ βαλεῖσ; οὐ βαλεῖσ;  Δικαιόπολις ̔ηράκλεις τουτὶ τί ἐστι; τὴν χύτραν συντρίψετε. Χορός σὲ μὲν οὖν καταλεύσομεν ὦ μιαρὰ κεφαλή. Δικαιόπολις ἀντὶ ποίας αἰτίας ὦχαρνέων γεραίτατοι; Χορός τοῦτ΄ ἐρωτᾷσ; ἀναίσχυντος εἶ καὶ βδελυρὸς ὦ προδότα τῆς πατρίδοσ, ὅστις ἡμῶν μόνος σπεισάμενος εἶτα δύνασαι πρὸς ἔμ΄ ἀποβλέπειν. Δικαιόπολις ἀντὶ δ΄ ὧν ἐσπεισάμην οὐκ ἴστε. μἀλλα΄ ἀκούσατε. Χορός σοῦ γ΄ ἀκούσωμεν; ἀπολεῖ· κατά σε χώσομεν τοῖς λίθοισ. Δικαιόπολις μηδαμῶς πρὶν ἄν γ΄ ἀκούσητ΄· ἀλλ΄ ἀνάσχεσθ΄ ὦγαθοί. Χορός οὐκ ἀνασχήσομαι· μηδὲ λέγε μοι σὺ λόγον· ὡς μεμίσηκά σε Κλέωνος ἔτι μᾶλλον, ὃν ἐγὼ κατατεμῶ ποθ΄ ἱππεῦσι καττύματα.   Χορός σοῦ δ΄ ἐγὼ λόγους λέγοντος οὐκ ἀκούσομαι μακρούσ, ὅστις ἐσπείσω Λάκωσιν, ἀλλὰ τιμωρήσομαι.  Δικαιόπολις ὦγαθοὶ τοὺς μὲν Λάκωνας ἐκποδὼν ἐάσατε, τῶν δ΄ ἐμῶν σπονδῶν ἀκούσατ΄, εἰ καλῶς ἐσπεισάμην.  Χορός πῶς δέ γ΄ ἂν καλῶς λέγοις ἄν, εἴπερ ἐσπείσω γ΄ ἅπαξ οἷσιν οὔτε βωμὸς οὔτε πίστις οὔθ΄ ὅρκος μένει;  Δικαιόπολις οἶδ΄ ἐγὼ καὶ τοὺς Λάκωνασ, οἷς ἄγαν ἐγκείμεθα, οὐχ ἁπάντων ὄντας ἡμῖν αἰτίους τῶν πραγμάτων.  Χορός οὐχ ἁπάντων ὦ πανοῦργε; ταῦτα δὴ τολμᾷς λέγειν ἐμφανῶς ἤδη πρὸς ἡμᾶσ; εἶτ΄ ἐγώ σου φείσομαι;  Δικαιόπολις οὐχ ἁπάντων, οὐχ ἁπάντων· ἀλλ΄ ἐγὼ λέγων ὁδὶ πόλλ΄ ἂν ἀποφήναιμ΄ ἐκείνους ἔσθ΄ ἃ κἀδικουμένουσ.  Χορός τοῦτο τοὔπος δεινὸν ἤδη καὶ ταραξικάρδιον, εἰ σὺ τολμήσεις ὑπὲρ τῶν πολεμίων ἡμῖν λέγειν.  Δικαιόπολις κἄν γε μὴ λέγω δίκαια μηδὲ τῷ πλήθει δοκῶ, ὑπὲρ ἐπιξήνου ΄θελήσω τὴν κεφαλὴν ἔχων λέγειν.  Χορός εἰπέ μοι τί φειδόμεσθα τῶν λίθων ὦ δημόται μὴ οὐ καταξαίνειν τὸν ἄνδρα τοῦτον ἐς φοινικίδα;  Δικαιόπολις οἷον αὖ μέλας τις ὑμῖν θυμάλωψ ἐπέζεσεν. οὐκ ἀκούσεσθ΄; οὐκ ἀκούσεσθ΄ ἐτεὸν ὦχαρνηίδαι;  Χορός οὐκ ἀκουσόμεσθα δῆτα.  Δικαιόπολις δεινά τἄρα πείσομαι.  Χορός ἐξολοίμην, ἢν ἀκούσω.  Δικαιόπολις μηδαμῶς ὦχαρνικοί.  Χορός ὡς τεθνήξων ἴσθι νυνί.  Δικαιόπολις δήξομἄρ΄ ὑμᾶς ἐγώ. ἀνταποκτενῶ γὰρ ὑμῶν τῶν φίλων τοὺς φιλτάτουσ· ὡς ἔχω γ΄ ὑμῶν ὁμήρουσ, οὓς ἀποσφάξω λαβών.  Χορός εἰπέ μοι, τί τοῦτ΄ ἀπειλεῖ τοὔπος ἄνδρες δημόται τοῖς ̓αχαρνικοῖσιν ἡμῖν; μῶν ἔχει του παιδίον τῶν παρόντων ἔνδον εἵρξασ; ἢ ΄πὶ τῷ θρασύνεται;  Δικαιόπολις βάλλετ΄ εἰ βούλεσθ΄. ἐγὼ γὰρ τουτονὶ διαφθερῶ. εἴσομαι δ΄ ὑμῶν τάχ΄ ὅστις ἀνθράκων τι κήδεται.  Χορός ὡς ἀπωλόμεσθ΄. ὁ λάρκος δημότης ὅδ΄ ἔστ΄ ἐμόσ. ἀλλὰ μὴ δράσῃς ὃ μέλλεισ· μηδαμῶς ὦ μηδαμῶσ.   Δικαιόπολις ὡς ἀποκτενῶ, κέκραχθ΄· ἐγὼ γὰρ οὐκ ἀκούσομαι. Χορός ἀπολεῖς ἄρ΄ ὁμήλικα τόνδε φιλανθρακέα; Δικαιόπολις οὐδ΄ ἐμοῦ λέγοντος ὑμεῖς ἀρτίως ἠκούσατε. Χορός ἀλλὰ γὰρ νῦν λέγ΄, εἴ σοι δοκεῖ, τόν τε Λακεδαιμόνιον  αὐτὸν ὅτι τῷ  τρόπῳ σοὐστὶ φίλοσ· ὡς τόδε τὸ λαρκίδιον οὐ προδώσω ποτέ. Δικαιόπολις τοὺς λίθους νύν μοι χαμᾶζε πρῶτον ἐξεράσατε. Χορός οὑτοιί σοι χαμαί, καὶ σὺ κατάθου πάλιν τὸ ξίφοσ. Δικαιόπολις ἀλλ΄ ὅπως μὴ ν΄ τοῖς τρίβωσιν ἐγκάθηνταί που λίθοι. Χορός ἐκσέσεισται χαμᾶζ΄· οὐχ ὁρᾷς σειόμενον; ἀλλὰ μή μοι πρόφασιν, ἀλλὰ κατάθου τὸ βέλοσ. ὡς ὅδε γε σειστὸς ἅμα τῇ στροφῇ γίγνεται.   Δικαιόπολις ἐμέλλετ΄ ἄρα πάντως ἀνήσειν τῆς βοῆσ, ὀλίγου τ΄ ἀπέθανον ἄνθρακες Παρνήθιοι, καὶ ταῦτα διὰ τὴν ἀτοπίαν τῶν δημοτῶν. ὑπὸ τοῦ δέους δὲ τῆς μαρίλης μοι συχνὴν ὁ λάρκος ἐνετίλησεν ὥσπερ σηπία. δεινὸν γὰρ οὕτως ὀμφακίαν πεφυκέναι τὸν θυμὸν ἀνδρῶν ὥστε βάλλειν καὶ βοᾶν ἐθέλειν τ΄ ἀκοῦσαι μηδὲν ἴσον ἴσῳ φέρον, ἐμοῦ ΄θέλοντος ὑπὲρ ἐπιξήνου λέγειν ὑπὲρ Λακεδαιμονίων ἅπανθ΄ ὅσ΄ ἂν λέγω· καίτοι φιλῶ γε τὴν ἐμὴν ψυχὴν ἐγώ.    Χορός τί οὖν οὐ λέγεισ, ἐπίξηνον ἐξενεγκὼν θύραζ΄, ὅ τι ποτ΄ ὦ σχέτλιε τὸ μέγα τοῦτ΄ ἔχεισ; πάνυ γὰρ ἔμεγε πόθος ὅ τι φρονεῖς ἔχει. ἀλλ΄ ᾗπερ αὐτὸς τὴν δίκην διωρίσω, θεὶς δεῦρο τοὐπίξηνον ἐγχείρει λέγειν.   Δικαιόπολις ἰδοὺ θεᾶσθε, τὸ μὲν ἐπίξηνον τοδί, ὁ δ΄ ἀνὴρ ὁ λέξων οὑτοσὶ τυννουτοσί. ἀμέλει μὰ τὸν Δί΄ οὐκ ἐνασπιδώσομαι, λέξω δ΄ ὑπὲρ Λακεδαιμονίων ἅ μοι δοκεῖ. καίτοι δέδοικα πολλά· τούς τε γὰρ τρόπους τοὺς τῶν ἀγροίκων οἶδα χαίροντας σφόδρα, ἐάν τις αὐτοὺς εὐλογῇ καὶ τὴν πόλιν ἀνὴρ ἀλαζὼν καὶ δίκαια κἄδικα· κἀνταῦθα λανθάνουσ΄ ἀπεμπολώμενοι· τῶν τ΄ αὖ γερόντων οἶδα τὰς ψυχὰς ὅτι οὐδὲν βλέπουσιν ἄλλο πλὴν ψηφηδακεῖν. αὐτός τ΄ ἐμαυτὸν ὑπὸ Κλέωνος ἅπαθον ἐπίσταμαι διὰ τὴν πέρυσι κωμῳδίαν. εἰσελκύσας γάρ μ΄ ἐς τὸ βουλευτήριον διέβαλλε καὶ ψευδῆ κατεγλώττιζέ μου κἀκυκλοβόρει κἄπλυνεν, ὥστ΄ ὀλίγου πάνυ ἀπωλόμην μολυνοπραγμονούμενοσ. νῦν οὖν με πρῶτον πρὶν λέγειν ἐάσατε ἐνσκευάσασθαί μ΄ οἷον ἀθλιώτατον.   Χορός τί ταῦτα στρέφει τεχνάζεις τε καὶ πορίζεις τριβάσ; λαβὲ δ΄ ἐμοῦ γ΄ ἓνεκα παρ΄ ̔ιερωνύμου σκοτοδασυπυκνότριχά τιν΄ ̓́αιδος κυνῆν· ἀλλ΄ ἐξάνοιγε μηχανὰς τὰς Σισύφου, ὡς σκῆψιν ἁγὼν οὗτος οὐκ ἐσδέξεται.    Δικαιόπολις ὥρα ΄στὶν ἤδη καρτερὰν ψυχὴν λαβεῖν, καί μοι βαδιστέ΄ ἐστὶν ὡς Εὐριπίδην. παῖ παῖ.  Κηφισόφων τίς οὗτοσ,  Δικαιόπολις ἔνδον ἔστ΄ Εὐριπίδησ;  Κηφισόφων οὐκ ἔνδον ἔνδον ἐστίν, εἰ γνώμην ἔχεισ.  Δικαιόπολις πῶς ἔνδον εἶτ΄ οὐκ ἔνδον;  Κηφισόφων ὀρθῶς ὦ γέρον. ὁ νοῦς μὲν ἔξω ξυλλέγων ἐπύλλια οὐκ ἔνδον, αὐτὸς δ΄ ἔνδον ἀναβάδην ποιεῖ τραγῳδίαν.  Δικαιόπολις ὦ τρισμακάρι΄ Εὐριπίδη, ὅθ΄ ὁ δοῦλος οὑτωσὶ σαφῶς ἀπεκρίνατο. ἐκκάλεσον αὐτόν.  Κηφισόφων ἀλλ΄ ἀδύνατον.  Δικαιόπολις ἀλλ΄ ὅμωσ· οὐ γὰρ ἂν ἀπέλθοιμ΄, ἀλλὰ κόψω τὴν θύραν. Εὐριπίδη, Εὐριπίδιον, ὑπάκουσον, εἴπερ τώποτ΄ ἀνθρώπων τινί· Δικαιόπολις καλεῖ σε Χολλῄδησ, ἐγώ.   Εὐριπίδης ἀλλ΄ οὐ σχολή.  Δικαιόπολις ἀλλ΄ ἐκκυκλήθητ΄.  Εὐριπίδης ἀλλ΄ ἀδύνατον.  Δικαιόπολις ἀλλ΄ ὅμωσ.  Εὐριπίδης ἀλλ΄ ἐκκυκλήσομαι· καταβαίνειν δ΄ οὐ σχολή.  Δικαιόπολις Εὐριπίδη,  Εὐριπίδης τί λέλακασ;  Δικαιόπολις ἀναβάδην ποιεῖσ, ἐξὸν καταβάδην; οὐκ ἐτὸς χωλοὺς ποιεῖσ. ἀτὰρ τί τὰ ῥάκι΄ ἐκ τραγῳδίας ἔχεισ, ἐσθῆτ΄ ἐλεινήν; οὐκ ἐτὸς πτωχοὺς ποιεῖσ. ἀλλ΄ ἀντιβολῶ πρὸς τῶν γονάτων σ΄ Εὐριπίδη, δός μοι ῥάκιόν τι τοῦ παλαιοῦ δράματοσ. δεῖ γάρ με λέξαι τῷ χορῷ ῥῆσιν μακράν· αὕτη δὲ θάνατον, ἢν κακῶς λέξω, φέρει.  Εὐριπίδης τὰ ποῖα τρύχη; μῶν ἐν οἷς Οἰνεὺς ὁδὶ ὁ δύσποτμος γεραιὸς ἠγωνίζετο;  Δικαιόπολις οὐκ Οἰνέως ἦν, ἀλλ΄ ἔτ΄ ἀθλιωτέρου.  Εὐριπίδης τὰ τοῦ τυφλοῦ Φοίνικοσ;  Δικαιόπολις οὐ Φοίνικοσ, οὔ· ἀλλ΄ ἕτερος ἦν Φοίνικος ἀθλιώτεροσ.  Εὐριπίδης ποίας ποθ΄ ἁνὴρ λακίδας αἰτεῖται πέπλων; ἀλλ΄ ἦ Φιλοκτήτου τὰ τοῦ πτωχοῦ λέγεισ;  Δικαιόπολις οὐκ ἀλλὰ τούτου πολὺ πολὺ πτωχιστέρου.  Εὐριπίδης ἀλλ΄ ἦ τὰ δυσπινῆ ΄θέλεις πεπλώματα, ἃ Βελλεροφόντης εἶχ΄ ὁ χωλὸς οὑτοσί;  Δικαιόπολις οὐ Βελλεροφόντησ· ἀλλὰ κἀκεῖνος μὲν ἦν χωλὸς προσαιτῶν στωμύλος δεινὸς λέγειν.  Εὐριπίδης οἶδ΄ ἄνδρα Μυσὸν Τήλεφον.  Δικαιόπολις ναὶ Τήλεφον· τούτου δὸς ἀντιβολῶ σέ μοι τὰ σπάργανα.  Εὐριπίδης ὦ παῖ δὸς αὐτῷ Τηλέφου ῥακώματα. κεῖται δ΄ ἄνωθεν τῶν Θυεστείων ῥακῶν μεταξὺ τῶν ̓ινοῦσ.  Κηφισόφων ἰδοὺ ταυτὶ λαβέ.  Δικαιόπολις ὦ Ζεῦ διόπτα καὶ κατόπτα πανταχῇ, ἐνσκευάσασθαί μ΄ οἷον ἀθλιώτατον. Εὐριπίδη, ΄πειδήπερ ἐχαρίσω ταδί, κἀκεῖνά μοι δὸς τἀκόλουθα τῶν ῥακῶν, τὸ πιλίδιον περὶ τὴν κεφαλὴν τὸ Μύσιον. δεῖ γάρ με δόξαι πτωχὸν εἶναι τήμερον, εἶναι μὲν ὅσπερ εἰμί, φαίνεσθαι δὲ μή· τοὺς μὲν θεατὰς εἰδέναι μ΄ ὃς εἴμ΄ ἐγώ, τοὺς δ΄ αὖ χορευτὰς ἠλιθίους παρεστάναι, ὅπως ἂν αὐτοὺς ῥηματίοις σκιμαλίσω.  Εὐριπίδης δώσω· πυκνῇ γὰρ λεπτὰ μηχανᾷ φρενί.  Δικαιόπολις εὐδαιμονοίησ, Τηλέφῳ δ΄ ἁγὼ φρονῶ. εὖ γ΄ οἷον ἤδη ῥηματίων ἐμπίμπλαμαι. ἀτὰρ δέομαί γε πτωχικοῦ βακτηρίου.  Εὐριπίδης τουτὶ λαβὼν ἄπελθε λαί̈νων σταθμῶν.  Δικαιόπολις ὦ θύμ΄, ὁρᾷς γὰρ ὡς ἀπωθοῦμαι δόμων, πολλῶν δεόμενος σκευαρίων· νῦν δὴ γενοῦ γλίσχρος προσαιτῶν λιπαρῶν τ΄. Εὐριπίδη δός μοι σπυρίδιον διακεκαυμένον λύχνῳ.   Εὐριπίδης τί δ΄ ὦ τάλας σε τοῦδ΄ ἔχει πλέκους χρέοσ;  Δικαιόπολις χρέος μὲν οὐδέν, βούλομαι δ΄ ὅμως λαβεῖν.  Εὐριπίδης λυπηρὸς ἴσθ΄ ὢν κἀποχώρησον δόμων.  Δικαιόπολις φεῦ· εὐδαιμονοίησ, ὥσπερ ἡ μήτηρ ποτέ.  Εὐριπίδης ἄπελθε νῦν μοι.  Δικαιόπολις μἀλλά μοι δὸς ἓν μόνον κοτυλίσκιον τὸ χεῖλος ἀποκεκρουσμένον.  Εὐριπίδης φθείρου λαβὼν τόδ΄· ἴσθ΄ ὀχληρὸς ὢν δόμοισ.  Δικαιόπολις οὔπω μὰ Δί΄· οἶσθ΄ οἷ΄ αὐτὸς ἐργάζει κακά. ἀλλ΄ ὦ γλυκύτατ΄ Εὐριπίδη τουτὶ μόνον δός μοι χυτρίδιον σφογγίῳ βεβυσμένον.  Εὐριπίδης ὦνθρωπ΄ ἀφαιρήσει με τὴν τραγῳδίαν· ἄπελθε ταυτηνὶ λαβών.  Δικαιόπολις ἀπέρχομαι. καίτοι τί δράσω; δεῖ γὰρ ἑνὸς οὗ μὴ τυχὼν ἀπόλωλ΄. ἄκουσον ὦ γλυκύτατ΄ Εὐριπίδη· τουτὶ λαβὼν ἄπειμι κοὐ πρόσειμ΄ ἔτι· ἐς τὸ σπυρίδιον ἰσχνά μοι φυλλεῖα δόσ.  Εὐριπίδης ἀπολεῖς μ΄. ἰδού σοι. φροῦδά μοι τὰ δράματα.  Δικαιόπολις ἀλλ΄ οὐκέτ΄, ἀλλ΄ ἄπειμι. καὶ γάρ εἰμ΄ ἄγαν ὀχληρόσ, οὐ δοκῶν με κοιράνους στυγεῖν. οἴμοι κακοδαίμων, ὡς ἀπόλωλ΄. ἐπελαθόμην ἐν ᾧπέρ ἐστι πάντα μοι τὰ πράγματα. Εὐριπίδιον ὦ φιλτάτιον καὶ γλυκύτατον, κάκιστ΄ ἀπολοίμην, εἴ τί σ΄ αἰτήσαιμ΄ ἔτι, πλὴν ἓν μόνον, τουτὶ μόνον τουτὶ μόνον, σκάνδικά μοι δὸς μητρόθεν δεδεγμένοσ.  Εὐριπίδης ἁνὴρ ὑβρίζει· κλῇε πηκτὰ δωμάτων.  Δικαιόπολις ὦ θύμ΄ ἄνευ σκάνδικος ἐμπορευτέα. ἆρ΄ οἶσθ΄ ὅσον τὸν ἀγῶν΄ ἀγωνιεῖ τάχα, μέλλων ὑπὲρ Λακεδαιμονίων ἀνδρῶν λέγειν; πρόβαινέ νυν ὦ θυμέ· γραμμὴ δ΄ αὑτηί. ἕστηκασ; οὐκ εἶ καταπιὼν Εὐριπίδην; ἐπῄνεσ΄· ἄγε νυν ὦ τάλαινα καρδία ἄπελθ΄ ἐκεῖσε, κᾆτα τὴν κεφαλὴν ἐκεῖ παράσχες εἰποῦσ΄ ἅττ΄ ἂν αὐτῇ σοι δοκῇ. τόλμησον ἴθι χώρησον, ἄγαμαι καρδίασ.   Χορός τί δράσεισ; τί φήσεισ; εὖ ἴσθι νυν ἀναίσχυντος ὢν σιδηροῦς τ΄ ἀνήρ, ὅστις παρασχὼν τῇ πόλει τὸν αὐχένα ἅπασι μέλλεις εἷς λέγειν τἀναντία. ἁνὴρ οὐ τρέμει τὸ πρᾶγμ΄. εἶά νυν, ἐπειδήπερ αὐτὸς αἱρεῖ, λέγε.    Δικαιόπολις μή μοι φθονήσητ΄ ἄνδρες οἱ θεώμενοι, εἰ πτωχὸς ὢν ἔπειτ΄ ἐν ̓αθηναίοις λέγειν μέλλω περὶ τῆς πόλεωσ, τρυγῳδίαν ποιῶν. τὸ γὰρ δίκαιον οἶδε καὶ τρυγῳδία. ἐγὼ δὲ λέξω δεινὰ μὲν δίκαια δέ. οὐ γάρ με νῦν γε διαβαλεῖ Κλέων ὅτι ξένων παρόντων τὴν πόλιν κακῶς λέγω. αὐτοὶ γάρ ἐσμεν οὑπὶ Ληναίῳ τ΄ ἀγών, κοὔπω ξένοι πάρεισιν· οὔτε γὰρ φόροι ἥκουσιν οὔτ΄ ἐκ τῶν πόλεων οἱ ξύμμαχοι· ἀλλ΄ ἐσμὲν αὐτοὶ νῦν γε περιεπτισμένοι· τοὺς γὰρ μετοίκους ἄχυρα τῶν ἀστῶν λέγω. ἐγὼ δὲ μισῶ μὲν Λακεδαιμονίους σφόδρα, καὐτοῖς ὁ Ποσειδῶν οὑπὶ Ταινάρῳ θεὸς σείσας ἅπασιν ἐμβάλοι τὰς οἰκίασ· κἀμοὶ γάρ ἐστ΄ ἀμπέλια διακεκομμένα. ἀτὰρ φίλοι γὰρ οἱ παρόντες ἐν λόγῳ, τί ταῦτα τοὺς Λάκωνας αἰτιώμεθα; ἡμῶν γὰρ ἄνδρεσ, κοὐχὶ τὴν πόλιν λέγω, μέμνησθε τοῦθ΄ ὅτι οὐχὶ τὴν πόλιν λέγω, ἀλλ΄ ἀνδράρια μοχθηρά, παρακεκομμένα, ἄτιμα καὶ παράσημα καὶ παράξενα, ἐσυκοφάντει Μεγαρέων τὰ χλανίσκια· κεἴ που σίκυον ἴδοιεν ἢ λαγῴδιον ἢ χοιρίδιον ἢ σκόροδον ἢ χόνδρους ἅλασ, ταῦτ΄ ἦν Μεγαρικὰ κἀπέπρατ΄ αὐθημερόν. καὶ ταῦτα μὲν δὴ σμικρὰ κἀπιχώρια, πόρνην δὲ Σιμαίθαν ἰόντες Μεγαράδε νεανίαι κλέπτουσι μεθυσοκότταβοι· κᾆθ΄ οἱ Μεγαρῆς ὀδύναις πεφυσιγγωμένοι ἀντεξέκλεψαν ̓ασπασίας πόρνα δύο· κἀντεῦθεν ἀρχὴ τοῦ πολέμου κατερράγη ̔́ελλησι πᾶσιν ἐκ τριῶν λαικαστριῶν. ἐντεῦθεν ὀργῇ Περικλέης οὑλύμπιος ἤστραπτ΄ ἐβρόντα ξυνεκύκα τὴν ̔ελλάδα, ἐτίθει νόμους ὥσπερ σκόλια γεγραμμένουσ, ὡς χρὴ Μεγαρέας μήτε γῇ μήτ΄ ἐν ἀγορᾷ μήτ΄ ἐν θαλάττῃ μήτ΄ ἐν οὐρανῷ μένειν. ἐντεῦθεν οἱ Μεγαρῆσ, ὅτε δὴ ΄πείνων βάδην, Λακεδαιμονίων ἐδέοντο τὸ ψήφισμ΄ ὅπως μεταστραφείη τὸ διὰ τὰς λαικαστρίασ· κοὐκ ἠθέλομεν ἡμεῖς δεομένων πολλάκισ. κἀντεῦθεν ἤδη πάταγος ἦν τῶν ἀσπίδων. ἐρεῖ τισ, οὐ χρῆν· ἀλλὰ τί ἐχρῆν, εἴπατε.  φέρ΄ εἰ Λακεδαιμονίων τις ἐκπλεύσας σκάφει ἀπέδοτο φήνας κυνίδιον Σεριφίων, καθῆσθ΄ ἂν ἐν δόμοισιν; ἦ πολλοῦ γε δεῖ· καὶ κάρτα μέντἂν εὐθέως καθείλκετε τριακοσίας ναῦσ, ἦν δ΄ ἂν ἡ πόλις πλέα θορύβου στρατιωτῶν, περὶ τριηράρχου βοῆσ, μισθοῦ διδομένου, παλλαδίων χρυσουμένων, στοᾶς στεναχούσησ, σιτίων μετρουμένων, ἀσκῶν, τροπωτήρων, κάδους ὠνουμένων, σκορόδων, ἐλαῶν, κρομμύων ἐν δικτύοισ, στεφάνων, τριχίδων, αὐλητρίδων, ὑπωπίων· τὸ νεώριον δ΄ αὖ κωπέων πλατουμένων, τύλων ψοφούντων, θαλαμιῶν τροπουμένων, αὐλῶν, κελευστῶν, νιγλάρων, συριγμάτων. ταῦτ΄ οἶδ΄ ὅτι ἂν ἐδρᾶτε· τὸν δὲ Τήλεφον οὐκ οἰόμεσθα; νοῦς ἄρ΄ ἡμῖν οὐκ ἔνι.    ̔ημιχόριον Α ἄληθες ὦπίτριπτε καί μιαρώτατε; ταυτὶ σὺ τολμᾷς πτωχὸς ὢν ἡμᾶς λέγειν, καὶ συκοφάντης εἴ τις ἦν ὠνείδισασ;  ̔ημιχόριον Β νὴ τὸν Ποσειδῶ καὶ λέγει γ΄ ἅπερ λέγει δίκαια πάντα κοὐδὲν αὐτῶν ψεύδεται.  ̔ημιχόριον Α εἶτ΄ εἰ δίκαια, τοῦτον εἰπεῖν αὔτ΄ ἐχρῆν; ἀλλ΄ οὔτι χαίρων ταῦτα τολμήσει λέγειν.  ̔ημιχόριον Β οὗτος σὺ ποῖ θεῖσ; οὐ μενεῖσ; ὡς εἰ θενεῖς τὸν ἄνδρα τοῦτον, αὐτὸς ἀρθήσει τάχα.  ̔ημιχόριον Α ἰὼ Λάμαχ΄ ὦ βλέπων ἀστραπάσ, βοήθησον ὦ γοργολόφα φανείσ, ἰὼ Λάμαχ΄ ὦ φίλ΄ ὦ φυλέτα· εἴτε τις ἔστι ταξίαρχος ἢ στρατηγὸς ἢ τειχομάχας ἀνήρ, βοηθησάτω τις ἀνύσασ. ἐγὼ γὰρ ἔχομαι μέσοσ.  Λάμαχος πόθεν βοῆς ἤκουσα πολεμιστηρίασ; ποῖ χρὴ βοηθεῖν; ποῖ κυδοιμὸν ἐμβαλεῖν; τίς Γοργόν΄ ἐξήγειρεν ἐκ τοῦ σάγματοσ;  Δικαιόπολις ὦ Λάμαχ΄ ἥρωσ, τῶν λόφων καὶ τῶν λόχων.  ̔ημιχόριον Α ὦ Λάμαχ΄, οὐ γὰρ οὗτος ἅνθρωπος πάλαι ἅπασαν ἡμῶν τὴν πόλιν κακορροθεῖ;  Λάμαχος οὗτος σὺ τολμᾷς πτωχὸς ὢν λέγειν τάδε;  Δικαιόπολις ὦ Λάμαχ΄ ἥρωσ, ἀλλὰ συγγνώμην ἔχε, εἰ πτωχὸς ὢν εἶπόν τι κἀστωμυλάμην.  Λάμαχος τί δ΄ εἶπας ἡμᾶσ; οὐκ ἐρεῖσ;  Δικαιόπολις οὐκ οἶδά πω· ὑπὸ τοῦ δέους γὰρ τῶν ὅπλων εἰλιγγιῶ. ἀλλ΄ ἀντιβολῶ σ΄ ἀπένεγκέ μου τὴν μορμόνα.  Λάμαχος ἰδού.  Δικαιόπολις παράθες νυν ὑπτίαν αὐτὴν ἐμοί.  Λάμαχος κεῖται.  Δικαιόπολις φέρε νυν ἀπὸ τοῦ κράνους μοι τὸ πτερόν.  Λάμαχος τουτὶ πτίλον σοι.  Δικαιόπολις τῆς κεφαλῆς νύν μου λαβοῦ, ἵν΄ ἐξεμέσω· βδελύττομαι γὰρ τοὺς λόφουσ.  Λάμαχος οὗτος τί δράσεισ; τῷ πτίλῳ μέλλεις ἐμεῖν; πτίλον γάρ ἐστιν  Δικαιόπολις εἰπέ μοι τίνος ποτὲ ὄρνιθός ἐστιν; ἆρα κομπολακύθου;  Λάμαχος οἴμ΄ ὡς τεθνήξεισ.  Δικαιόπολις μηδαμῶς ὦ Λάμαχε· οὐ γὰρ κατ΄ ἰσχύν ἐστιν· εἰ δ΄ ἰσχυρὸς εἶ, τί μ΄ οὐκ ἀπεψώλησασ; εὔοπλος γὰρ εἶ.  Λάμαχος ταυτὶ λέγεις σὺ τὸν στρατηγὸν πτωχὸς ὤν;  Δικαιόπολις ἐγὼ γάρ εἰμι πτωχόσ;  Λάμαχος ἀλλὰ τίς γὰρ εἶ;  Δικαιόπολις ὅστισ; πολίτης χρηστόσ, οὐ σπουδαρχίδησ, ἀλλ΄ ἐξ ὅτου περ ὁ πόλεμοσ, στρατωνίδησ, σὺ δ΄ ἐξ ὅτου περ ὁ πόλεμοσ, μισθαρχίδησ.  Λάμαχος ἐχειροτόνησαν γάρ με   Δικαιόπολις κόκκυγές γε τρεῖσ. ταῦτ΄ οὖν ἐγὼ βδελυττόμενος ἐσπεισάμην, ὁρῶν πολιοὺς μὲν ἄνδρας ἐν ταῖς τάξεσιν, νεανίας δ΄ οἵους σὺ διαδεδρακότασ, τοὺς μὲν ἐπὶ Θρᾴκης μισθοφοροῦντας τρεῖς δραχμάσ, Τεισαμενοφαινίππους Πανουργιππαρχίδασ, ἑτέρους δὲ παρὰ Χάρητι τοὺς δ΄ ἐν Χάοσιν, Γερητοθεοδώρους Διομειαλαζόνασ, τοὺς δ΄ ἐν Καμαρίνῃ κἀν Γέλα κἀν Καταγέλᾳ.  Λάμαχος ἐχειροτονήθησαν γάρ.  Δικαιόπολις αἴτιον δὲ τί ὑμᾶς μὲν ἀεὶ μισθοφορεῖν ἁμῃγέπῃ, τωνδὶ δὲ μηδέν΄; ἐτεὸν ὦ Μαριλάδη ἤδη πεπρέσβευκας σὺ πολιὸς ὢν  ἓν ἢ;  ἀνένευσε· καίτοι γ΄ ἐστὶ σώφρων κἀργάτησ. τί δαὶ Δράκυλλος ἢ Εὐφορίδης ἢ Πρινίδησ; εἶδέν τις ὑμῶν τἀκβάταν΄ ἢ τοὺς Χάονασ; οὔ φασιν. ἀλλ΄ ὁ Κοισύρας καὶ Λάμαχοσ, οἷς ὑπ΄ ἐράνου τε καὶ χρεῶν πρώην ποτέ, ὥσπερ ἀπόνιπτρον ἐκχέοντες ἑσπέρασ, ἅπαντες ἐξίστω παρῄνουν οἱ φίλοι.  Λάμαχος ὦ δημοκρατία ταῦτα δῆτ΄ ἀνασχετά;  Δικαιόπολις οὐ δῆτ΄ ἐὰν μὴ μισθοφορῇ γε Λάμαχοσ.  Λάμαχος ἀλλ΄ οὖν ἐγὼ μὲν πᾶσι Πελοποννησίοις ἀεὶ πολεμήσω καὶ ταράξω πανταχῇ καὶ ναυσὶ καὶ πεζοῖσι κατὰ τὸ καρτερόν.  Δικαιόπολις ἐγὼ δὲ κηρύττω γε Πελοποννησίοις ἅπασι καὶ Μεγαρεῦσι καὶ Βοιωτίοις πωλεῖν ἀγοράζειν πρὸς ἐμέ, Λαμάχῳ δὲ μή.    Χορός ἁνὴρ νικᾷ τοῖσι λόγοισιν, καὶ τὸν δῆμον μεταπείθει περὶ τῶν σπονδῶν. ἀλλ΄ ἀποδύντες τοῖς ἀναπαίστοις ἐπίωμεν.  Χορός ἐξ οὗ γε χοροῖσιν ἐφέστηκεν τρυγικοῖς ὁ διδάσκαλος ἡμῶν, οὔπω παρέβη πρὸς τὸ θέατρον λέξων ὡς δεξιός ἐστιν· διαβαλλόμενος δ΄ ὑπὸ τῶν ἐχθρῶν ἐν ̓αθηναίοις ταχυβούλοισ, ὡς κωμῳδεῖ τὴν πόλιν ἡμῶν καὶ τὸν δῆμον καθυβρίζει, ἀποκρίνασθαι δεῖται νυνὶ πρὸς ̓αθηναίους μεταβούλουσ. φησὶν δ΄ εἶναι πολλῶν ἀγαθῶν ἄξιος ὑμῖν ὁ ποιητήσ, παύσας ὑμᾶς ξενικοῖσι λόγοις μὴ λίαν ἐξαπατᾶσθαι, μήθ΄ ἥδεσθαι θωπευομένουσ, μήτ΄ εἶναι χαυνοπολίτασ. πρότερον δ΄ ὑμᾶς ἀπὸ τῶν πόλεων οἱ πρέσβεις ἐξαπατῶντες πρῶτον μὲν ἰοστεφάνους ἐκάλουν· κἀπειδὴ τοῦτό τις εἴποι, εὐθὺς διὰ τοὺς στεφάνους ἐπ΄ ἄκρων τῶν πυγιδίων ἐκάθησθε. εἰ δέ τις ὑμᾶς ὑποθωπεύσας λιπαρὰς καλέσειεν ̓αθήνασ, ηὕρετο πᾶν ἂν διὰ τὰς λιπαράσ, ἀφύων τιμὴν περιάψασ. ταῦτα ποιήσας πολλῶν ἀγαθῶν αἴτιος ὑμῖν γεγένηται, καὶ τοὺς δήμους ἐν ταῖς πόλεσιν δείξας ὡς δημοκρατοῦνται. τοιγάρτοι νῦν ἐκ τῶν πόλεων τὸν φόρον ὑμῖν ἀπάγοντες ἥξουσιν ἰδεῖν ἐπιθυμοῦντες τὸν ποιητὴν τὸν ἄριστον, ὅστις παρεκινδύνευσ΄ εἰπεῖν ἐν ̓αθηναίοις τὰ δίκαια. οὕτω δ΄ αὐτοῦ περὶ τῆς τόλμης ἤδη πόρρω κλέος ἥκει, ὅτε καὶ βασιλεὺς Λακεδαιμονίων τὴν πρεσβείαν βασανίζων ἠρώτησεν πρῶτα μὲν αὐτοὺς πότεροι ταῖς ναυσὶ κρατοῦσιν, εἶτα δὲ τοῦτον τὸν ποιητὴν ποτέρους εἴποι κακὰ πολλά· τούτους γὰρ ἔφη τοὺς ἀνθρώπους πολὺ βελτίους γεγενῆσθαι καὶ τῷ πολέμῳ πολὺ νικήσειν τοῦτον ξύμβουλον ἔχοντασ. διὰ ταῦθ΄ ὑμᾶς Λακεδαιμόνιοι τὴν εἰρήνην προκαλοῦνται καὶ τὴν Αἴγιναν ἀπαιτοῦσιν· καὶ τῆς νήσου μὲν ἐκείνης οὐ φροντίζουσ΄, ἀλλ΄ ἵνα τοῦτον τὸν ποιητὴν ἀφέλωνται. ἀλλ΄ ὑμεῖς τοι μή ποτ΄ ἀφῆσθ΄· ὡς κωμῳδήσει τὰ δίκαια· φησὶν δ΄ ὑμᾶς πολλὰ διδάξειν ἀγάθ΄, ὥστ΄ εὐδαίμονας εἶναι, οὐ θωπεύων οὐδ΄ ὑποτείνων μισθοὺς οὐδ΄ ἐξαπατύλλων, οὐδὲ πανουργῶν οὐδὲ κατάρδων, ἀλλὰ τὰ βέλτιστα διδάσκων.  Χορός πρὸς ταῦτα Κλέων καὶ παλαμάσθω καὶ πᾶν ἐπ΄ ἐμοὶ τεκταινέσθω. τὸ γὰρ εὖ μετ΄ ἐμοῦ καὶ τὸ δίκαιον ξύμμαχον ἔσται, κοὐ μή ποθ΄ ἁλῶ περὶ τὴν πόλιν ὢν ὥσπερ ἐκεῖνος δειλὸς καὶ λακαταπύγων.  Χορός δεῦρο Μοῦσ΄ ἐλθὲ φλεγυρὰ πυρὸς ἔχουσα μένος ἔντονος ̓αχαρνική. οἷον ἐξ ἀνθράκων πρινίνων φέψαλος ἀνήλατ΄ ἐρεθιζόμενος οὐρίᾳ ῥιπίδι, ἡνίκ΄ ἂν ἐπανθρακίδες ὦσι παρακείμεναι, οἱ δὲ Θασίαν ἀνακυκῶσι λιπαράμπυκα, οἱ δὲ μάττωσιν, οὕτω σοβαρὸν ἐλθὲ μέλος ἔντονον ἀγροικότερον ὡς ἐμὲ λαβοῦσα τὸν δημότην.   Χορός οἱ γέροντες οἱ παλαιοὶ μεμφόμεσθα τῇ πόλει· οὐ γὰρ ἀξίως ἐκείνων ὧν ἐναυμαχήσαμεν γηροβοσκούμεσθ΄ ὑφ΄ ὑμῶν, ἀλλὰ δεινὰ πάσχομεν, οἵτινες γέροντας ἄνδρας ἐμβαλόντες ἐς γραφὰς ὑπὸ νεανίσκων ἐᾶτε καταγελᾶσθαι ῥητόρων, οὐδὲν ὄντασ, ἀλλὰ κωφοὺς καὶ παρεξηυλημένουσ, οἷς Ποσειδῶν ἀσφάλειός ἐστιν ἡ βακτηρία· τονθορύζοντες δὲ γήρᾳ τῷ λίθῳ προσέσταμεν, οὐχ ὁρῶντες οὐδὲν εἰ μὴ τῆς δίκης τὴν ἠλύγην. ὁ δέ, νεανίας ἑαυτῷ σπουδάσας ξυνηγορεῖν, ἐς τάχος παίει ξυνάπτων στρογγύλοις τοῖς ῥήμασιν· κᾆτ΄ ἀνελκύσας ἐρωτᾷ σκανδάληθρ΄ ἱστὰς ἐπῶν ἄνδρα Τιθωνὸν σπαράττων καὶ ταράττων καὶ κυκῶν. ὁ δ΄ ὑπὸ γήρως μασταρύζει, κᾆτ΄ ὀφλὼν ἀπέρχεται, εἶτα λύζει καὶ δακρύει καὶ λέγει πρὸς τοὺς φίλουσ, οὗ μ΄ ἐχρῆν σορὸν πρίασθαι τοῦτ΄ ὀφλὼν ἀπέρχομαι.  Χορός ταῦτα πῶς εἰκότα, γέροντ΄ ἀπολέσαι πολιὸν ἄνδρα περὶ κλεψύδραν, πολλὰ δὴ ξυμπονήσαντα καὶ θερμὸν ἀπομορξάμενον ἀνδρικὸν ἱδρῶτα δὴ καὶ πολύν, ἄνδρ΄ ἀγαθὸν ὄντα Μαραθῶνι περὶ τὴν πόλιν; εἶτα Μαραθῶνι μὲν ὅτ΄ ἦμεν ἐδιώκομεν, νῦν δ΄ ὑπ΄ ἀνδρῶν πονηρῶν σφόδρα διωκόμεθα, κᾆτα προσαλισκόμεθα. πρὸς τάδε τίς ἀντερεῖ Μαρψίασ;  Χορός τῷ γὰρ εἰκὸς ἄνδρα κυφὸν ἡλίκον Θουκυδίδην ἐξολέσθαι συμπλακέντα τῇ Σκυθῶν ἐρημίᾳ, τῷδε τῷ Κηφισοδήμῳ τῷ λάλῳ ξυνηγόρῳ; ὥστ΄ ἐγὼ μὲν ἠλέησα κἀπεμορξάμην ἰδὼν ἄνδρα πρεσβύτην ὑπ΄ ἀνδρὸς τοξότου κυκώμενον, ὃς μὰ τὴν Δήμητρ΄, ἐκεῖνος ἡνίκ΄ ἦν Θουκυδίδησ, οὐδ΄ ἂν αὐτὴν τὴν ̓αχαίαν ῥᾳδίως ἠνέσχετο, ἀλλὰ κατεπάλαισε μέντἂν πρῶτον Εὐάθλους δέκα, κατεβόησε δ΄ ἂν κεκραγὼς τοξότας τρισχιλίουσ, περιετόξευσεν δ΄ ἂν αὐτοῦ τοῦ πατρὸς τοὺς ξυγγενεῖσ. ἀλλ΄ ἐπειδὴ τοὺς γέροντας οὐκ ἐᾶθ΄ ὕπνου τυχεῖν, ψηφίσασθε χωρὶς εἶναι τὰς γραφάσ, ὅπως ἂν ᾖ τῷ γέροντι μὲν γέρων καὶ νωδὸς ὁ ξυνήγοροσ, τοῖς νέοισι δ΄ εὐρύπρωκτος καὶ λάλος χὠ Κλεινίου. κἀξελαύνειν χρὴ τὸ λοιπόν, κἂν φύγῃ τις ζημιοῦν, τὸν γέροντα τῷ γέροντι, τὸν νέον δὲ τῷ νέῳ.    Δικαιόπολις ὅροι μὲν ἀγορᾶς εἰσιν οἵδε τῆς ἐμῆσ. ἐνταῦθ΄ ἀγοράζειν πᾶσι Πελοποννησίοις ἔξεστι καὶ Μεγαρεῦσι καὶ Βοιωτίοισ, ἐφ΄ ᾧτε πωλεῖν πρὸς ἐμέ, Λαμάχῳ δὲ μή. ἀγορανόμους δὲ τῆς ἀγορᾶς καθίσταμαι τρεῖς τοὺς λαχόντας τούσδ΄ ἱμάντας ἐκ Λεπρῶν. ἐνταῦθα μήτε συκοφάντης εἰσίτω μήτ΄ ἄλλος ὅστις Φασιανός ἐστ΄ ἀνήρ. ἐγὼ δὲ τὴν στήλην καθ΄ ἣν ἐσπεισάμην μέτειμ΄, ἵνα στήσω φανερὰν ἐν τἀγορᾷ.  Μεγαρεύς ἀγορὰ ν΄ ̓αθάναις χαῖρε Μεγαρεῦσιν φίλα. ἐπόθουν τυ ναὶ τὸν φίλιον ᾇπερ ματέρα. ἀλλ΄ ὦ πόνηρα κώρι΄ ἀθλίω πατρόσ, ἄμβατε ποττὰν μᾶδδαν, αἴ χ΄ εὕρητέ πᾶ. ἀκούετε δή, ποτέχετ΄ ἐμὶν τὰν γαστέρα· πότερα πεπρᾶσθαι χρῄδδετ΄ ἢ πεινῆν κακῶσ;   Κόρα πεπρᾶσθαι πεπρᾶσθαι.  Μεγαρεύς ἐγώνγα καὐτός φαμι. τίς δ΄ οὕτως ἄνους ὃς ὑμέ κα πρίαιτο φανερὰν ζαμίαν; ἀλλ΄ ἔστι γάρ μοι Μεγαρικά τις μαχανά, χοίρως γὰρ ὑμὲ σκευάσας φασῶ φέρειν. περίθεσθε τάσδε τὰς ὁπλὰς τῶν χοιρίων. ὅπως δὲ δοξεῖτ΄ εἶμεν ἐξ ἀγαθᾶς ὑόσ· ὡς ναὶ τὸν ̔ερμᾶν, αἴπερ ἱξεῖτ΄ οἴκαδις ἄπρατα, πειρασεῖσθε τᾶς λιμῶ κακῶσ. ἀλλ΄ ἀμφίθεσθε καὶ ταδὶ τὰ ῥυγχία, κἤπειτεν ἐς τὸυ σάκκον ὧδ΄ ἐσβαίνετε. ὅπως δὲ γρυλλιξεῖτε καὶ κοί̈ξετε χἠσεῖτε φωνὰν χοιρίων μυστηρικῶν. ἐγὼν δὲ καρυξῶ Δικαιόπολιν ὅπᾳ· Δικαιόπολι, ἦ λῇς πρίασθαι χοιρία;   Δικαιόπολις τί; ἀνὴρ Μεγαρικόσ;  Μεγαρεύς ἀγορασοῦντες ἵκομεσ.  Δικαιόπολις πῶς ἔχετε;  Μεγαρεύς διαπεινᾶμες ἀεὶ ποττὸ πῦρ.  Δικαιόπολις ἀλλ΄ ἡδύ τοι νὴ τὸν Δί΄, ἢν αὐλὸς παρῇ. τί δ΄ ἄλλο πράττεθ΄ οἱ Μεγαρῆς νῦν;  Μεγαρεύς οἷα δή. ὅκα μὲν ἐγὼν τηνῶθεν ἐμπορευόμαν, ἄνδρες πρόβουλοι τοῦτ΄ ἔπραττον τᾷ πόλει, ὅπως τάχιστα καὶ κάκιστ΄ ἀπολοίμεθα.  Δικαιόπολις αὐτίκ΄ ἄρ΄ ἀπαλλάξεσθε πραγμάτων.  Μεγαρεύς σά μάν;  Δικαιόπολις τί δ΄ ἄλλο Μεγαροῖ; πῶς ὁ σῖτος ὤνιοσ;  Μεγαρεύς παρ΄ ἁμὶ πολυτίματος ᾇπερ τοὶ θεοί.  Δικαιόπολις ἅλας οὖν φέρεισ;  Μεγαρεύς οὐχ ὑμὲς αὐτῶν ἄρχετε;  Δικαιόπολις οὐδὲ σκόροδα;  Μεγαρεύς ποῖα σκόροδ΄; ὑμὲς τῶν ἀεί, ὅκκ΄ ἐσβάλητε, τὼς ἀρωραῖοι μύες πάσσακι τὰς ἄγλιθας ἐξορύσσετε.  Δικαιόπολις τί δαὶ φέρεισ;  Μεγαρεύς χοίρως ἐγώνγα μυστικάσ.  Δικαιόπολις καλῶς λέγεισ· ἐπίδειξον.  Μεγαρεύς ἀλλὰ μὰν καλαί. ἄντεινον αἰ λῇσ· ὡς παχεῖα καὶ καλά.  Δικαιόπολις τουτὶ τί ἦν τὸ πρᾶγμα;  Μεγαρεύς χοῖρος ναὶ Δία.  Δικαιόπολις τί λέγεις σύ; ποδαπὴ δή ΄στι χοῖροσ;  Μεγαρεύς Μεγαρικά. ἢ οὐ χοῖρός ἐσθ΄ ἅδ΄;  Δικαιόπολις οὐκ ἔμοιγε φαίνεται.  Μεγαρεύς οὐ δεινά; θᾶσθε τῶδε τὰς ἀπιστίασ· οὔ φατι τάνδε χοῖρον εἶμεν. ἀλλὰ μάν, αἰ λῇσ, περίδου μοι περὶ θυμιτιδᾶν ἁλῶν, αἰ μή ΄στιν οὗτος χοῖρος ̔ελλάνων νόμῳ.  Δικαιόπολις ἀλλ΄ ἔστιν ἀνθρώπου γε.  Μεγαρεύς ναὶ τὸν Διοκλέα ἐμά γα. τὺ δέ νιν εἴμεναι τίνος δοκεῖσ; ἦ λῇς ἀκοῦσαι φθεγγομένασ;  Δικαιόπολις νὴ τοὺς θεοὺς ἔγωγε.  Μεγαρεύς φώνει δὴ τὺ ταχέως χοιρίον. οὐ χρῆσθα; σιγῇς ὦ κάκιστ΄ ἀπολουμένα; πάλιν τυ ἀποισῶ ναὶ τὸν ̔ερμᾶν οἴκαδισ.  Κόρη κοὶ̈ κοί̈.  Μεγαρεύς αὕτα ΄στὶ χοῖροσ;  Δικαιόπολις νῦν γε χοῖρος φαίνεται. ἀτὰρ ἐκτραφείς γε κύσθος ἔσται.  Μεγαρεύς πέντ΄ ἑτῶν, σάφ΄ ἴσθι, ποττὰν ματέρ΄ εἰκασθήσεται.  Δικαιόπολις ἀλλ΄ οὐδὲ θύσιμός ἐστιν αὑτηγί.  Μεγαρεύς σά μάν; πᾷ δ΄ οὐχὶ θύσιμός ἐστι;  Δικαιόπολις κέρκον οὐκ ἔχει.  Μεγαρεύς νεαρὰ γάρ ἐστιν· ἀλλὰ δελφακουμένα ἑξεῖ μεγάλαν τε καὶ παχεῖαν κἠρυθράν. ἀλλ΄ αἰ τράφειν λῇσ, ἅδε τοι χοῖρος καλά.  Δικαιόπολις ὡς ξυγγενὴς ὁ κύσθος αὐτῆς θατέρᾳ.  Μεγαρεύς ὁμοματρία γάρ ἐστι κἠκ τωὐτῶ πατρόσ. αἰ δ΄ ἂν παχυνθῇ κἀναχνοιανθῇ τριχί, κάλλιστος ἔσται χοῖρος ̓αφροδίτᾳ θύειν.  Δικαιόπολις ἀλλ΄ οὐχὶ χοῖρος τἀφροδίτῃ θύεται.  Μεγαρεύς οὐ χοῖρος ̓αφροδίτᾳ; μόνᾳ γα δαιμόνων. καὶ γίνεταί γα τᾶνδε τᾶν χοίρων τὸ κρῆς ἅδιστον ἂν τὸν ὀδελὸν ἐμπεπαρμένον.  Δικαιόπολις ἤδη δ΄ ἄνευ τῆς μητρὸς ἐσθίοιεν ἄν;  Μεγαρεύς ναὶ τὸν Ποτειδᾶν καί κ΄ ἄνις γα τῶ πατρόσ.  Δικαιόπολις τί δ΄ ἐσθίει μάλιστα;   Μεγαρεύς πάνθ΄ ἅ κα διδῷσ. αὐτὸς δ΄ ἐρώτη.  Δικαιόπολις χοῖρε χοῖρε.  Κόρα κοὶ̈ κοί̈.  Δικαιόπολις τρώγοις ἂν ἐρεβίνθουσ;  Κόρα κοὶ̈ κοὶ̈ κοί̈.  Δικαιόπολις τί δαί; φιβάλεως ἰσχάδασ;  Κόρα κοὶ̈ κοί̈.  Δικαιόπολις τί δαὶ σύ; τρώγοις ἄν;  Κόρα κοὶ̈ κοὶ̈ κοί̈.  Δικαιόπολις ὡς ὀξὺ πρὸς τὰς ἰσχάδας κεκράγατε. ἐνεγκάτω τις ἔνδοθεν τῶν ἰσχάδων τοῖς χοιριδίοισιν. ἆρα τρώξονται; βαβαί, οἷον ῥοθιάζουσ΄ ὦ πολυτίμηθ΄ ̔ηράκλεισ. ποδαπὰ τὰ χοιρί΄; ὡς Τραγασαῖα φαίνεται.  Μεγαρεύς ἀλλ΄ οὔτι πάσας κατέτραγον τὰς ἰσχάδασ. ἐγὼ γὰρ αὐτᾶν τάνδε μίαν ἀνειλόμαν.  Δικαιόπολις νὴ τὸν Δί΄ ἀστείω γε τὼ βοσκήματε· πόσου πρίωμαί σοι τὰ χοιρίδια; λέγε.  Μεγαρεύς τὸ μὲν ἅτερον τούτων σκορόδων τροπαλίδοσ, τὸ δ΄ ἅτερον, αἰ λῇσ, χοίνικος μόνας ἁλῶν.  Δικαιόπολις ὠνήσομαί σοι· περίμεν΄ αὐτοῦ.  Μεγαρεύς ταῦτα δή. ̔ερμᾶ ΄μπολαῖε τὰν γυναῖκα τὰν ἐμὰν οὕτω μ΄ ἀποδόσθαι τάν τ΄ ἐμωυτῶ τ΄ ἐμωυτῶ ματέρα.  Συκοφάντης ὦνθρωπε ποδαπόσ;  Μεγαρεύς χοιροπώλας Μεγαρικόσ.  Συκοφάντης τὰ χοιρίδια τοίνυν ἐγὼ φανῶ ταδὶ πολέμια καὶ σέ.  Μεγαρεύς τοῦτ΄ ἐκεῖν΄, ἵκει πάλιν ὅθενπερ ἀρχὰ τῶν κακῶν ἁμῖν ἔφυ.  Συκοφάντης κλάων μεγαριεῖσ. οὐκ ἀφήσεις τὸν σάκον;  Μεγαρεύς Δικαιόπολι Δικαιόπολι φαντάδδομαι.  Δικαιόπολις ὑπὸ τοῦ; τίς ὁ φαίνων σ΄ ἐστίν; ἁγορανόμοι, τοὺς συκοφάντας οὐ θύραζ΄ ἐξείρξετε; τί δὴ μαθὼν φαίνεις ἄνευ θρυαλλίδοσ;  Συκοφάντης οὐ γὰρ φανῶ τοὺς πολεμίουσ;  Δικαιόπολις κλάων γε σύ, εἰ μὴ ΄τέρωσε συκοφαντήσεις τρέχων.  Μεγαρεύς οἷον τὸ κακὸν ἐν ταῖς ̓αθάναις τοῦτ΄ ἔνι.  Δικαιόπολις θάρρει Μεγαρίκ΄· ἀλλ΄ ἧς τὰ χοιρίδι΄ ἀπέδου τιμῆσ, λαβὲ ταυτὶ τὰ σκόροδα καὶ τοὺς ἅλασ, καὶ χαῖρε πόλλ΄.  Μεγαρεύς ἀλλ΄ ἁμὶν οὐκ ἐπιχώριον.  Δικαιόπολις πολυπραγμοσύνη νυν ἐς κεφαλὴν τράποιτ΄ ἐμοί.  Μεγαρεύς ὦ χοιρίδια πειρῆσθε κἄνις τῶ πατρὸς παίειν ἐφ΄ ἁλὶ τὰν μᾶδδαν, αἴκα τις διδῷ.    Χορός εὐδαιμονεῖ γ΄ ἅνθρωποσ. οὐκ ἤκουσας οἷ προβαίνει τὸ πρᾶγμα τοῦ βουλεύματοσ; καρπώσεται γὰρ ἁνὴρ ἐν τἀγορᾷ καθήμενοσ· κἂν εἰσίῃ τις Κτησίας ἢ συκοφάντης ἄλλοσ, οἰμώζων καθεδεῖται·  Χορός οὐδ΄ ἄλλος ἀνθρώπων ὑποψωνῶν σε πημανεῖ τι, οὐδ΄ ἐξομόρξεται Πρέπις τὴν εὐρυπρωκτίαν σοι, οὐδ΄ ὠστιεῖ Κλεωνύμῳ· χλαῖναν δ΄ ἔχων φανὴν δίει κοὐ ξυντυχών σ΄ ̔υπέρβολος δικῶν ἀναπλήσει·  Χορός οὐδ΄ ἐντυχὼν ἐν τἀγορᾷ πρόσεισί σοι βαδίζων Κρατῖνος ἀεὶ κεκαρμένος μοιχὸν μιᾷ μαχαίρᾳ, ὁ περιπόνηρος ̓αρτέμων, ὁ ταχὺς ἄγαν τὴν μουσικήν, ὄζων κακὸν τῶν μασχαλῶν πατρὸς Τραγασαίου·  Χορός οὐδ΄ αὖθις αὖ σε σκώψεται Παύσων ὁ παμπόνηρος Λυσίστρατός τ΄ ἐν τἀγορᾷ, Χολαργέων ὄνειδοσ, ὁ περιαλουργὸς τοῖς κακοῖσ, ῥιγῶν τε καὶ πεινῶν ἀεὶ πλεῖν ἢ τριάκονθ΄ ἡμέρας τοῦ μηνὸς ἑκάστου.    Βοιωτός ἴττω ̔ηρακλῆς ἔκαμόν γα τὰν τύλαν κακῶσ· κατάθου τὺ τὰν γλάχων΄ ἀτρέμας ̓ισμηνία· ὑμὲς δ΄ ὅσοι Θείβαθεν αὐληταὶ πάρα τοῖς ὀστίνοις φυσῆτε τὸν πρωκτὸν κυνόσ.  Δικαιόπολις παῦ΄ ἐς κόρακασ. οἱ σφῆκες οὐκ ἀπὸ τῶν θυρῶν; πόθεν προσέπτονθ΄ οἱ κακῶς ἀπολούμενοι ἐπὶ τὴν θύραν μοι Χαιριδῆς βομβαύλιοι;  Βοιωτός νεὶ τὸν ̓ιόλαον ἐπεχαρίττα γ΄ ὦ ξένε· Θείβαθε γὰρ φυσᾶντες ἐξόπισθέ μου τἄνθια τᾶς γλάχωνος ἀπέκιξαν χαμαί. ἀλλ΄ εἴ τι βούλει, πρίασο τῶν ἐγὼ φέρω τῶν ὀρταλίχων ἢ τῶν τετραπτερυλλίδων.  Δικαιόπολις ὦ χαῖρε κολλικοφάγε Βοιωτίδιον. τί φέρεισ;  Βοιωτός ὅσ΄ ἐστὶν ἀγαθὰ Βοιωτοῖς ἁπλῶσ, ὀρίγανον γλαχὼ ψιάθως θρυαλλίδας νάσσας κολοιὼς ἀτταγᾶς φαλαρίδας τροχίλως κολύμβωσ.  Δικαιόπολις ὡσπερεὶ χειμὼν ἄρα ὀρνιθίας ἐς τὴν ἀγορὰν ἐλήλυθασ.  Βοιωτός καὶ μὰν φέρω χᾶνας λαγὼς ἀλώπεκας σκάλοπας ἐχίνως αἰελούρως πικτίδας ἰκτῖδας ἐνύδρως ἐγχέλεις Κωπαί̈δασ.  Δικαιόπολις ὦ τερπνότατον σὺ τέμαχος ἀνθρώποις φέρων, δός μοι προσειπεῖν, εἰ φέρεισ, τὰς ἐγχέλεισ.  Βοιωτός πρέσβειρα πεντήκοντα Κωπᾴδων κορᾶν, ἔκβαθι τῶδε κἠπιχάριτται τῷ ξένῳ.  Δικαιόπολις ὦ φιλτάτη σὺ καὶ πάλαι ποθουμένη, ἦλθες ποθεινὴ μὲν τρυγῳδικοῖς χοροῖσ, φίλη δὲ Μορύχῳ. δμῶες ἐξενέγκατε τὴν ἐσχάραν μοι δεῦρο καὶ τὴν ῥιπίδα. σκέψασθε παῖδες τὴν ἀρίστην ἔγχελυν, ἥκουσαν ἕκτῳ μόλις ἔτει ποθουμένην· προσείπατ΄ αὐτὴν ὦ τέκν΄· ἄνθρακας δ΄ ἐγὼ ὑμῖν παρέξω τῆσδε τῆς ξένης χάριν. ἀλλ΄ ἔσφερ΄ αὐτήν· μηδὲ γὰρ θανών ποτε σοῦ χωρὶς εἴην ἐντετευτλανωμένησ.   Βοιωτός ἐμοὶ δὲ τιμὰ τᾶσδε πᾷ γενήσεται;  Δικαιόπολις ἀγορᾶς τέλος ταύτην γέ που δώσεις ἐμοί· ἀλλ΄ εἴ τι πωλεῖς τῶνδε τῶν ἄλλων λέγε.  Βοιωτός ἰώγα ταῦτα πάντα.  Δικαιόπολις φέρε πόσου λέγεισ; ἢ φορτί΄ ἕτερ΄ ἐνθένδ΄ ἐκεῖσ΄ ἄξεις ἰών;  Βοιωτός ὅ τι γ΄ ἔστ΄ ̓αθάναισ, ἐν Βοιωτοῖσιν δὲ μή.  Δικαιόπολις ἀφύας ἄρ΄ ἄξεις πριάμενος Φαληρικὰς ἢ κέραμον.  Βοιωτός ἀφύας ἢ κέραμον; ἀλλ΄ ἔντ΄ ἐκεῖ· ἀλλ΄ ὅ τι παρ΄ ἁμῖν μή ΄στι, τᾷδε δ΄ αὖ πολύ.  Δικαιόπολις ἐγᾦδα τοίνυν· συκοφάντην ἔξαγε, ὥσπερ κέραμον ἐνδησάμενοσ.  Βοιωτός νεὶ τὼ θιὼ λάβοιμι μέντἂν κέρδος ἀγαγὼν καὶ πολύ, ᾇπερ πίθακον ἀλιτρίας πολλᾶς πλέων.  Δικαιόπολις καὶ μὴν ὁδὶ Νίκαρχος ἔρχεται φανῶν.  Βοιωτός μικκός γα μᾶκος οὗτοσ.  Δικαιόπολις ἀλλ΄ ἅπαν κακόν.  Νίκαρχος ταυτὶ τίνος τὰ φορτί΄ ἐστί;  Βοιωτός τῶδ΄ ἐμὰ Θείβαθεν, ἴττω Δεύσ.  Νίκαρχος ἐγὼ τοίνυν ὁδὶ φαίνω πολέμια ταῦτα.  Βοιωτός τί δὲ κακὸν παθὼν ὀρναπετίοισι πόλεμον ἤρα καί μάχαν;  Νίκαρχος καὶ σέ γε φανῶ πρὸς τοῖσδε.  Βοιωτός τί ἀδικείμενοσ;  Νίκαρχος ἐγὼ φράσω σοι τῶν περιεστώτων χάριν· ἐκ τῶν πολεμίων γ΄ εἰσάγεις θρυαλλίδασ.  Δικαιόπολις ἔπειτα φαίνεις δῆτα διὰ θρυαλλίδα;  Νίκαρχος αὕτη γὰρ ἐμπρήσειεν ἂν τὸ νεώριον.  Δικαιόπολις νεώριον θρυαλλίσ;  Νίκαρχος οἶμαι·  Δικαιόπολις τίνι τρόπῳ;  Νίκαρχος ἐνθεὶς ἂν ἐς τίφην ἀνὴρ Βοιώτιος ἅψας ἄν ἐσπέμψειεν ἐς τὸ νεώριον δι΄ ὑδρορρόασ, βορέαν ἐπιτηρήσας μέγαν. κεἴπερ λάβοιτο τῶν νεῶν τὸ πῦρ ἅπαξ, σελαγοῖντ΄ ἂν εὐθύσ.  Δικαιόπολις ὦ κάκιστ΄ ἀπολούμενε, σελαγοῖντ΄ ἂν ὑπὸ τίφης τε καὶ θρυαλλίδοσ;  Νίκαρχος μαρτύρομαι.  Δικαιόπολις ξυλλάμβαν΄ αὐτοῦ τὸ στόμα· δός μοι φορυτόν, ἵν΄ αὐτὸν ἐνδήσας φέρω ὥσπερ κέραμον ἵνα μὴ καταγῇ φερόμενοσ.    Χορός ἔνδησον ὦ βέλτιστε τῷ ξένῳ καλῶς τὴν ἐμπολὴν οὕτως ὅπως ἂν μὴ θέρων κατάξῃ. Δικαιόπολις ἐμοὶ μελήσει ταῦτ΄, ἐπεί τοι καὶ ψοφεῖ λάλον τι καὶ πυρορραγὲς κἄλλως θεοῖσιν ἐχθρόν. Χορός τί χρήσεταί ποτ΄ αὐτῷ; Δικαιόπολις πάγχρηστον ἄγγος ἔσται, κρατὴρ κακῶν, τριπτὴρ δικῶν, φαίνειν ὑπευθύνους λυχνοῦχος καὶ κύλιξ καὶ πράγματ΄ ἐγκυκᾶσθαι.   Χορός πῶς δ΄ ἂν πεποιθοίη τις ἀγγείῳ τοιούτῳ χρώμενος κατ΄ οἰκίαν τοσόνδ΄ ἀεὶ ψοφοῦντι; Δικαιόπολις ἰσχυρόν ἐστιν ὦγάθ΄, ὥστ΄ οὐκ ἂν καταγείη ποτ΄, εἴπερ ἐκ ποδῶν κατωκάρα κρέμαιτο. Χορός ἤδη καλῶς ἔχει σοι. Βοιωτός μέλλω γά τοι θερίδδειν. Χορός ἀλλ΄ ὦ ξένων βέλτιστε συνθέριζε καὶ τοῦτον λαβὼν πρόσβαλλ΄ ὅποι βούλει φέρων πρὸς πάντα συκοφάντην.  Δικαιόπολις μόλις γ΄ ἐνέδησα τὸν κακῶς ἀπολούμενον. αἴρου λαβὼν τὸν κέραμον ὦ Βοιώτιε.  Βοιωτός ὑπόκυπτε τὰν τύλαν ἰὼν ̓ισμήνιχε.  Δικαιόπολις χὤπως κατοίσεις αὐτὸν εὐλαβούμενοσ. πάντως μὲν οἴσεις οὐδὲν ὑγιέσ, ἀλλ΄ ὅμωσ· κἂν τοῦτο κερδήνῃς ἄγων τὸ φορτίον, εὐδαιμονήσεις συκοφαντῶν γ΄ οὕνεκα.   Θεράπων Λαμάχου Δικαιόπολι.  Δικαιόπολις τίς ἔστι; τί με βωστρεῖσ;  Θεράπων Λαμάχου ὅ τι; ἐκέλευε Λάμαχός σε ταυτησὶ δραχμῆς ἐς τοὺς Χοᾶς αὑτῷ μεταδοῦναι τῶν κιχλῶν, τριῶν δραχμῶν δ΄ ἐκέλευε Κωπᾷδ΄ ἔγχελυν.  Δικαιόπολις ὁ ποῖος οὗτος Λάμαχος τὴν ἔγχελυν;  Θεράπων Λαμάχου ὁ δεινόσ, ὁ ταλαύρινοσ, ὃς τὴν Γοργόνα πάλλει κραδαίνων τρισὶ κατάσκιος λόφοισ.  Δικαιόπολις οὐκ ἂν μὰ Δί΄ εἰ δοίη γέ μοι τὴν ἀσπίδα· ἀλλ΄ ἐπὶ ταρίχει τοὺς λόφους κραδαινέτω· ἢν δ΄ ἀπολιγαίνῃ, τοὺς ἀγορανόμους καλῶ. ἐγὼ δ΄ ἐμαυτῷ τόδε λαβὼν τὸ φορτίον εἴσειμ΄ ὑπαὶ πτερύγων κιχλᾶν καὶ κοψίχων.    Χορός εἶδες ὦ εἶδες ὦ πᾶσα πόλι τὸν φρόνιμον ἄνδρα τὸν ὑπέρσοφον, οἷ΄ ἔχει σπεισάμενος ἐμπορικὰ χρήματα διεμπολᾶν, ὧν τὰ μὲν ἐν οἰκίᾳ χρήσιμα, τὰ δ΄ αὖ πρέπει χλιαρὰ κατεσθίειν. αὐτόματα πάντ΄ ἀγαθὰ τῷδέ γε πορίζεται. οὐδέποτ΄ ἐγὼ Πόλεμον οἴκαδ΄ ὑποδέξομαι, οὐδὲ παρ΄ ἐμοί ποτε τὸν ̔αρμόδιον ᾄσεται ξυγκατακλινείσ, ὅτι παροινικὸς ἀνὴρ ἔφυ, ὅστις ἐπὶ πάντ΄ ἀγάθ΄ ἔχοντας ἐπικωμάσας ἠργάσατο πάντα κακά, κἀνέτρεπε κἀξέχει κἀμάχετο καὶ προσέτι πολλὰ προκαλουμένου πῖνε κατάκεισο λαβὲ τήνδε φιλοτησίαν τὰς χάρακας ἧπτε πολὺ μᾶλλον ἐν τῷ πυρί, ἐξέχει θ΄ ἡμῶν βίᾳ τὸν οἶνον ἐκ τῶν ἀμπέλων.  Χορός <οὑτοσὶ δ΄> ἐπτέρωταί τ΄ ἐπὶ τὸ δεῖπνον ἅμα καὶ μεγάλα δὴ φρονεῖ, τοῦ βίου δ΄ ἐξέβαλε δεῖγμα <τάδε> τὰ πτερὰ πρὸ τῶν θυρῶν. ὦ Κύπριδι τῇ καλῇ καὶ Χάρισι ταῖς φίλαις ξύντροφε Διαλλαγή, ὡς καλὸν ἔχουσα τὸ πρόσωπον ἄρ΄ ἐλάνθανεσ. πῶς ἂν ἐμὲ καὶ σέ τις ̓́ερως ξυναγάγοι λαβών, ὥσπερ ὁ γεγραμμένος ἔχων στέφανον ἀνθέμων. ἢ πάνυ γερόντιον ἴσως νενόμικάς με σύ; ἀλλά σε λαβὼν τρία δοκῶ γ΄ ἂν ἔτι προσβαλεῖν· πρῶτα μὲν ἂν ἀμπελίδος ὄρχον ἐλάσαι μακρόν, εἶτα παρὰ τόνδε νέα μοσχίδια συκίδων, καὶ τὸ τρίτον ἡμερίδος ὄρχον, ὁ γέρων ὁδί, καὶ περὶ τὸ χωρίον ἐλᾷδας ἅπαν ἐν κύκλῳ, ὥστ΄ ἀλείφεσθαί σ΄ ἀπ΄ αὐτῶν κἀμὲ ταῖς νουμηνίαισ.    Κῆρυξ ἀκούετε λεῴ· κατὰ τὰ πάτρια τοὺς Χοᾶς πίνειν ὑπὸ τῆς σάλπιγγοσ· ὃς δ΄ ἂν ἐκπίῃ πρώτιστοσ, ἀσκὸν Κτησιφῶντος λήψεται.  Δικαιόπολις ὦ παῖδες ὦ γυναῖκες οὐκ ἠκούσατε; τί δρᾶτε; τοῦ κήρυκος οὐκ ἀκούετε; ἀναβράττετ΄ ἐξοπτᾶτε τρέπετ΄ ἀφέλκετε τὰ λαγῷα ταχέωσ, τοὺς στεφάνους ἀνείρετε. φέρε τοὺς ὀβελίσκουσ, ἵν΄ ἀναπείρω τὰς κίχλασ.  Χορός ζηλῶ σε τῆς εὐβουλίασ, μᾶλλον δὲ τῆς εὐωχίας ἄνθρωπε τῆς παρούσησ. Δικαιόπολις τί δῆτ΄ ἐπειδὰν τὰς κίχλας ὀπτωμένας ἴδητε; Χορός οἶμαί σε καὶ τοῦτ΄ εὖ λέγειν. Δικαιόπολις τὸ πῦρ ὑποσκάλευε. Χορός ἤκουσας ὡς μαγειρικῶς κομψῶς τε καὶ δειπνητικῶς αὑτῷ διακονεῖται;   Γεωργός οἴμοι τάλασ.  Δικαιόπολις ὦ ̔ηράκλεις τίς οὑτοσί;  Γεωργός ἀνὴρ κακοδαίμων.  Δικαιόπολις κατὰ σεαυτόν νυν τρέπου.  Γεωργός ὦ φίλτατε, σπονδαὶ γάρ εἰσι σοὶ μόνῳ, μέτρησον εἰρήνης τί μοι, κἂν πέντ΄ ἔτη.  Δικαιόπολις τί δ΄ ἔπαθεσ;  Γεωργός ἐπετρίβην ἀπολέσας τὼ βόε.  Δικαιόπολις πόθεν;  Γεωργός ἀπὸ Φυλῆς ἔλαβον οἱ Βοιώτιοι.  Δικαιόπολις ὦ τρισκακόδαιμον εἶτα λευκὸν ἀμπέχει;  Γεωργός καὶ ταῦτα μέντοι νὴ Δί΄ ὥπερ μ΄ ἐτρεφέτην ἐν πᾶσι βολίτοισ.  Δικαιόπολις εἶτα νυνὶ τοῦ δέει;  Γεωργός ἀπόλωλα τὠφθαλμὼ δακρύων τὼ βόε. ἀλλ΄ εἴ τι κήδει Δερκέτου Φυλασίου, ὑπάλειψον εἰρήνῃ με τὠφθαλμὼ ταχύ.  Δικαιόπολις ἀλλ΄ ὦ πόνηρ΄ οὐ δημοσιεύων τυγχάνω.  Γεωργός ἴθ΄ ἀντιβολῶ σ΄, ἤν πως κομίσωμαι τὼ βόε.  Δικαιόπολις οὐκ ἔστιν, ἀλλὰ κλᾶε πρὸς τοὺς Πιττάλου.  Γεωργός σὺ δ΄ ἀλλά μοι σταλαγμὸν εἰρήνης ἕνα ἐς τὸν καλαμίσκον ἐνστάλαξον τουτονί.  Δικαιόπολις οὐδ΄ ἂν στριβιλικίγξ· ἀλλ΄ ἀπιὼν οἴμωζέ ποι.  Γεωργός οἴμοι κακοδαίμων τοῖν γεωργοῖν βοιδίοιν.  Χορός ἁνὴρ ἀνηύρηκέν τι ταῖς σπονδαῖσιν ἡδύ, κοὐκ ἔοικεν οὐδενὶ μεταδώσειν. Δικαιόπολις κατάχει σὺ τῆς χορδῆς τὸ μέλι, τὰς σηπίας στάθευε. Χορός ἤκουσας ὀρθιασμάτων; Δικαιόπολις ὀπτᾶτε τἀγχέλεια. Χορός ἀποκτενεῖς λιμῷ ΄μὲ καὶ τοὺς γείτονας κνίσῃ τε καὶ φωνῇ τοιαῦτα λάσκων.   Δικαιόπολις ὀπτᾶτε ταυτὶ καὶ καλῶς ξανθίζετε.  Παράνυμφος Δικαιόπολι.  Δικαιόπολις τίς οὑτοσί; τίς οὑτοσί;  Παράνυμφος ἔπεμψέ τίς σοι νυμφίος ταυτὶ κρέα ἐκ τῶν γάμων.  Δικαιόπολις καλῶς γε ποιῶν ὅστις ἦν.  Παράνυμφος ἐκέλευε δ΄ ἐγχέαι σε τῶν κρεῶν χάριν, ἵνα μὴ στρατεύοιτ΄ ἀλλὰ βινοίη μένων, ἐς τὸν ἀλάβαστον κύαθον εἰρήνης ἕνα.  Δικαιόπολις ἀπόφερ΄ ἀπόφερε τὰ κρέα καὶ μή μοι δίδου, ὡς οὐκ ἂν ἐγχέαιμι μυρίων δραχμῶν. ἀλλ΄ αὑτηὶ τίς ἔστιν;  Παράνυμφος ἡ νυμφεύτρια δεῖται παρὰ τῆς νύμφης τι σοὶ λέξαι μόνῳ.  Δικαιόπολις φέρε δὴ τί σὺ λέγεισ; ὡς γέλοιον ὦ θεοὶ τὸ δέημα τῆς νύμφης ὃ δεῖταί μου σφόδρα, ὅπως ἂν οἰκουρῇ τὸ πέος τοῦ νυμφίου. φέρε δεῦρο τὰς σπονδάσ, ἵν΄ αὐτῇ δῶ μόνῃ, ὁτιὴ γυνή ΄στι τοῦ πολέμου τ΄ οὐκ αἰτία. ὕπεχ΄ ὧδε δεῦρο τοὐξάλειπτρον ὦ γύναι. οἶσθ΄ ὡς ποιεῖτε; τοῦτο τῇ νύμφῃ φράσον, ὅταν στρατιώτας καταλέγωσι, τουτῳὶ νύκτωρ ἀλειφέτω τὸ πέος τοῦ νυμφίου. ἀπόφερε τὰς σπονδάσ. φέρε τὴν οἰνήρυσιν, ἵν΄ οἶνον ἐγχέω λαβὼν ἐς τοὺς Χοᾶσ.   Χορός καὶ μὴν ὁδί τις τὰς ὀφρῦς ἀνεσπακὼσ· ὥσπερ τι δεινὸν ἀγγελῶν ἐπείγεται.  ̓́αγγελος Α ἰὼ πόνοι τε καὶ μάχαι καὶ Λάμαχοι.  Λάμαχος τίς ἀμφὶ χαλκοφάλαρα δώματα κτυπεῖ;  ̓́αγγελος Α ἰέναι σ΄ ἐκέλευον οἱ στρατηγοὶ τήμερον ταχέως λαβόντα τοὺς λόχους καὶ τοὺς λόφουσ· κἄπειτα τηρεῖν νειφόμενον τὰς ἐσβολάσ. ὑπὸ τοὺς Χοᾶς γὰρ καὶ Χύτρους αὐτοῖσί τις ἤγγειλε λῃστὰς ἐμβαλεῖν Βοιωτίουσ.  Λάμαχος ἰὼ στρατηγοὶ πλείονες ἢ βελτίονεσ. οὐ δεινὰ μὴ ΄ξεῖναί με μηδ΄ ἑορτάσαι;  Δικαιόπολις ἰὼ στράτευμα πολεμολαμαχαϊκόν.  Λάμαχος οἴμοι κακοδαίμων καταγελᾷς ἤδη σύ μου.  Δικαιόπολις βούλει μάχεσθαι Γηρυόνῃ τετραπτίλῳ;  Λάμαχος αἰαῖ οἵαν ὁ κῆρυξ ἀγγελίαν ἤγγειλέ μοι.  Δικαιόπολις αἰαῖ τίνα δ΄ αὖ μοι προστρέχει τις ἀγγελῶν;  ̓́αγγελος Β Δικαιόπολι.  Δικαιόπολις τί ἔστιν; ̓́αγγελος Β ἐπὶ δεῖπνον ταχὺ βάδιζε τὴν κίστην λαβὼν καὶ τὸν χοᾶ. ὁ τοῦ Διονύσου γάρ σ΄ ἱερεὺς μεταπέμπεται. ἀλλ΄ ἐγκόνει· δειπνεῖν κατακωλύεις πάλαι. τὰ δ΄ ἄλλα πάντ΄ ἐστὶν παρεσκευασμένα, κλῖναι τράπεζαι προσκεφάλαια στρώματα στέφανοι μύρον τραγήμαθ΄, αἱ πόρναι πάρα, ἄμυλοι πλακοῦντες σησαμοῦντες ἴτρια, ὀρχηστρίδεσ, τὰ φίλταθ΄ ̔αρμοδίου, καλαί. ἀλλ΄ ὡς τάχιστα σπεῦδε.  Λάμαχος κακοδαίμων ἐγώ.  Δικαιόπολις καὶ γὰρ σὺ μεγάλην ἐπεγράφου τὴν Γοργόνα. σύγκλῃε, καὶ δεῖπνόν τις ἐνσκευαζέτω.  Λάμαχος παῖ παῖ φέρ΄ ἔξω δεῦρο τὸν γυλιὸν ἐμοί.  Δικαιόπολις παῖ παῖ φέρ΄ ἔξω δεῦρο τὴν κίστην ἐμοί.  Λάμαχος ἅλας θυμίτας οἶσε παῖ καὶ κρόμμυα.  Δικαιόπολις ἐμοὶ δὲ τεμάχη· κρομμύοις γὰρ ἄχθομαι.  Λάμαχος θρῖον ταρίχους οἶσε δεῦρο παῖ σαπροῦ.  Δικαιόπολις κἀμοὶ σὺ δημοῦ θρῖον· ὀπρήσω δ΄ ἐκεῖ.  Λάμαχος ἔνεγκε δεῦρο τὼ πτερὼ τὼ κ΄ τοῦ κράνουσ.  Δικαιόπολις ἐμοὶ δὲ τὰς φάττας γε φέρε καὶ τὰς κίχλασ.  Λάμαχος καλόν γε καὶ λευκὸν τὸ τῆς στρούθου πτερόν.  Δικαιόπολις καλόν γε καὶ ξανθὸν τὸ τῆς φάττης κρέασ.  Λάμαχος ὦνθρωπε παῦσαι καταγελῶν μου τῶν ὅπλων.  Δικαιόπολις ὦνθρωπε βούλει μὴ βλέπειν ἐς τὰς κίχλασ;  Λάμαχος τὸ λοφεῖον ἐξένεγκε τῶν τριῶν λόφων.  Δικαιόπολις κἀμοὶ λεκάνιον τῶν λαγῴων δὸς κρεῶν.  Λάμαχος ἀλλ΄ ἢ τριχόβρωτες τοὺς λόφους που κατέφαγον.  Δικαιόπολις ἀλλ΄ ἤ πρὸ δείπνου τὴν μίμαρκυν κατέδομαι.  Λάμαχος ὦνθρωπε βούλει μὴ προσαγορεύειν ἐμέ;  Δικαιόπολις οὐκ ἀλλ΄ ἐγὼ χὠ παῖς ἐρίζομεν πάλαι. βούλει περιδόσθαι κἀπιτρέψαι Λαμάχῳ, πότερον ἀκρίδες ἥδιόν ἐστιν ἤ κίχλαι;  Λάμαχος οἴμ΄ ὡς ὑβρίζεισ.  Δικαιόπολις τὰς ἀκρίδας κρίνει πολύ.  Λάμαχος παῖ παῖ καθελών μοι τὸ δόρυ δεῦρ΄ ἔξω φέρε.  Δικαιόπολις παῖ παῖ σὺ δ΄ ἀφελὼν δεῦρο τὴν χορδὴν φέρε.  Λάμαχος φέρε τοῦ δόρατος ἀφελκύσωμαι τοὔλυτρον. ἔχ΄, ἀντέχου παῖ.  Δικαιόπολις καὶ σὺ παῖ τοῦδ΄ ἀντέχου.  Λάμαχος τοὺς κιλλίβαντας οἶσε παῖ τῆς ἀσπίδοσ.  Δικαιόπολις καὶ τῆς ἐμῆς τοὺς κριβανίτας ἔκφερε.  Λάμαχος φέρε δεῦρο γοργόνωτον ἀσπίδος κύκλον.  Δικαιόπολις κἀμοὶ πλακοῦντος τυρόνωτον δὸς κύκλον.  Λάμαχος ταῦτ΄ οὐ κατάγελώς ἐστιν ἀνθρώποις πλατύσ;  Δικαιόπολις ταῦτ΄ οὐ πλακοῦς δῆτ΄ ἐστὶν ἀνθρώποις γλυκύσ;  Λάμαχος κατάχει σὺ παῖ τοὔλαιον. ἐν τῷ χαλκίῳ ἐνορῶ γέροντα δειλίας φευξούμενον.  Δικαιόπολις κατάχει σὺ τὸ μέλι. κἀνθάδ΄ ἔνδηλος γέρων κλάειν κελεύων Λάμαχον τὸν Γοργάσου.  Λάμαχος φέρε δεῦρο παῖ θώρακα πολεμιστήριον.  Δικαιόπολις ἔξαιρε παῖ θώρακα κἀμοὶ τὸν χοᾶ.  Λάμαχος ἐν τῷδε πρὸς τοὺς πολεμίους θωρήξομαι.  Δικαιόπολις ἐν τῷδε πρὸς τοὺς συμπότας θωρήξομαι.  Λάμαχος τὰ στρώματ΄ ὦ παῖ δῆσον ἐκ τῆς ἀσπίδοσ.  Δικαιόπολις τὸ δεῖπνον ὦ παῖ δῆσον ἐκ τῆς κιστίδοσ.  Λάμαχος ἐγὼ δ΄ ἐμαυτῷ τὸν γυλιὸν οἴσω λαβών.  Δικαιόπολις ἐγὼ δὲ θοἰμάτιον λαβὼν ἐξέρχομαι.  Λάμαχος τὴν ἀσπίδ΄ αἴρου καὶ βάδιζ΄ ὦ παῖ λαβών. νείφει. βαβαιάξ· χειμέρια τὰ πράγματα.  Δικαιόπολις αἴρου τὸ δεῖπνον· συμποτικὰ τὰ πράγματα.   Χορός ἴτε δὴ χαίροντες ἐπὶ στρατιάν. ὡς ἀνομοίαν ἔρχεσθον ὁδόν· τῷ μὲν πίνειν στεφανωσαμένῳ, σοὶ δὲ ῥιγῶν καὶ προφυλάττειν, τῷ δὲ καθεύδειν μετὰ παιδίσκης ὡραιοτάτησ, ἀνατριβομένῳ τε τὸ δεῖνα.   Χορός ̓αντίμαχον τὸν ψακάδος τὸν ξυγγραφῆ τὸν μελέων ποιητήν, ὡς μὲν ἁπλῷ, κακῶς ἐξολέσειεν ὁ Ζεύσ· ὅς γ΄ ἐμὲ τὸν τλήμονα Λήναια χορηγῶν ἀπέλυσ΄ ἄδειπνον. ὃν ἔτ΄ ἐπίδοιμι τευθίδος δεόμενον, ἡ δ΄ ὠπτημένη σίζουσα πάραλος ἐπὶ τραπέζῃ κειμένη ὀκέλλοι· κᾆτα μέλλοντος λαβεῖν αὐτοῦ κύων ἁρπάσασα φεύγοι.  Χορός τοῦτο μὲν αὐτῷ κακὸν ἕν, κᾆθ΄ ἕτερον νυκτερινὸν γένοιτο. ἠπιαλῶν γὰρ οἴκαδ΄ ἐξ ἱππασίας βαδίζων, εἶτα κατάξειέ τις αὐτοῦ μεθύων τῆς κεφαλῆς ̓ορέστης μαινόμενοσ· ὁ δὲ λίθον βαλεῖν βουλόμενος ἐν σκότῳ λάβοι τῇ χειρὶ πέλεθον ἀρτίως κεχεσμένον· ἐπᾴξειεν δ΄ ἔχων τὸν μάρμαρον, κἄπειθ΄ ἁμαρτὼν βάλοι Κρατῖνον.    Θεράπων Λαμάχου ὦ δμῶες οἳ κατ΄ οἶκόν ἐστε Λαμάχου, ὕδωρ ὕδωρ ἐν χυτριδίῳ θερμαίνετε· ὀθόνια, κηρωτὴν παρασκευάζετε, ἔρι΄ οἰσυπηρά, λαμπάδιον περὶ τὸ σφυρόν. ἁνὴρ τέτρωται χάρακι διαπηδῶν τάφρον, καὶ τὸ σφυρὸν παλίνορρον ἐξεκόκκισεν, καὶ τῆς κεφαλῆς κατέαγε περὶ λίθῳ πεσών, καὶ Γοργόν΄ ἐξήγειρεν ἐκ τῆς ἀσπίδοσ. πτίλον δὲ τὸ μέγα κομπολακύθου πεσὸν πρὸς ταῖς πέτραισι, δεινὸν ἐξηύδα μέλοσ· ὦ κλεινὸν ὄμμα νῦν πανύστατόν σ΄ ἰδὼν λείπω φάος γε τοὐμόν, οὐκέτ΄ εἰμ΄ ἐγώ. τοσαῦτα λέξας εἰς ὑδρορρόαν πεσὼν ἀνίσταταί τε καὶ ξυναντᾷ δραπέταις λῃστὰς ἐλαύνων καὶ κατασπέρχων δορί. ὁδὶ δὲ καὐτόσ· ἀλλ΄ ἄνοιγε τὴν θύραν.  Λάμαχος ἀτταταῖ ἀτταταῖ στυγερὰ τάδε γε κρυερὰ πάθεα· τάλας ἐγώ. διόλλυμαι δορὸς ὑπὸ πολεμίου τυπείσ. ἐκεῖνο δ΄ οὖν αἰακτὸν ἂν γένοιτο, Δικαιόπολις εἴ μ΄ ἴδοι τετρωμένον κᾆτ΄ ἐγχάνοι ταῖς ἐμαῖς τύχαισιν.  Δικαιόπολις ἀτταταῖ ἀτταταῖ τῶν τιτθίων, ὡς σκληρὰ καὶ κυδώνια. φιλήσατόν με μαλθακῶς ὦ χρυσίω τὸ περιπεταστὸν κἀπιμανδαλωτόν.  τὸν γὰρ χοᾶ πρῶτος ἐκπέπωκα.  Λάμαχος ὦ συμφορὰ τάλαινα τῶν ἐμῶν κακῶν. ἰὼ ἰὼ τραυμάτων ἐπωδύνων.  Δικαιόπολις  ἰὴ ἰὴ χαῖρε Λαμαχίππιον.  Λάμαχος στυγερὸς ἐγώ.  Δικαιόπολις τί με σὺ κυνεῖσ;  Λάμαχος μογερὸς ἐγώ.  Δικαιόπολις τί με σὺ δάκνεισ;  Λάμαχος τάλας ἐγὼ ξυμβολῆς βαρείασ.  Δικαιόπολις τοῖς Χουσὶ γάρ τις ξυμβολὰς ἐπράττετο;  Λάμαχος ἰὼ ἰὼ Παιὰν Παιάν.  Δικαιόπολις ἀλλ΄ οὐχὶ νυνὶ τήμερον Παιώνια.  Λάμαχος λάβεσθέ μου λάβεσθε τοῦ σκέλους παπαῖ, προσλάβεσθ΄ ὦ φίλοι.  Δικαιόπολις ἐμοῦ δέ γε σφὼ τοῦ πέους ἄμφω μέσου προσλάβεσθ΄ ὦ φίλαι.  Λάμαχος εἰλιγγιῶ κάρα λίθῳ πεπληγμένος καὶ σκοτοδινιῶ.  Δικαιόπολις κἀγὼ καθεύδειν βούλομαι καὶ στύομαι καὶ σκοτοβινιῶ  Λάμαχος θύραζέ μ΄ ἐξενέγκατ΄ ἐς τοῦ Πιττάλου παιωνίαισι χερσίν.  Δικαιόπολις ὡς τοὺς κριτάς με φέρετε· ποῦ ΄στιν ὁ βασιλεύσ; ἀπόδοτέ μοι τὸν ἀσκόν.  Λάμαχος λόγχη τις ἐμπέπηγέ μοι δι΄ ὀστέων ὀδυρτά.    Δικαιόπολις ὁρᾶτε τουτονὶ κενόν. τήνελλα καλλίνικοσ.   Χορός τήνελλα δῆτ΄, εἴπερ καλεῖς γ΄, ὦ πρέσβυ, καλλίνικοσ.   Δικαιόπολις καὶ πρός γ΄ ἄκρατον ἐγχέας ἄμυστιν ἐξέλαψα.   Χορός τήνελλά νυν ὦ γεννάδα· χώρει λαβὼν τὸν ἀσκόν.   Δικαιόπολις ἕπεσθέ νυν ᾄδοντες ὦ τήνελλα καλλίνικοσ.   Χορός ἀλλ΄ ἑψόμεσθα σὴν χάριν τήνελλα καλλίνικος ᾄδοντες σὲ καὶ τὸν ἀσκόν. 