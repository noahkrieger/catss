 Εἰδύλλια   Θύρσις ἢ ᾠδή Θύρσις ̔Αδύ τι τὸ ψιθύρισμα καὶ ἁ πίτυς αἰπόλε τήνα, ἃ ποτὶ ταῖς παγαῖσι μελίσδεται, ἁδὺ δὲ καὶ τὺ συρίσδεσ· μετὰ Πᾶνα τὸ δεύτερον ἆθλον ἀποισῇ. αἴκα τῆνος ἕλῃ κεραὸν τράγον, αἶγα τὺ λαψῇ. αἴκα δ΄ αἶγα λάβῃ τῆνος γέρασ, ἐς τὲ καταρρεῖ ἁ χίμαροσ· χιμάρῳ δὲ καλὸν κρέασ, ἕστέ κ΄ ἀμέλξῃσ. Αἴπολος ̔́Αδιον ὦ ποιμὴν τὸ τεὸν μέλος ἢ τὸ καταχὲς τῆν΄ ἀπὸ τᾶς πέτρας καταλείβεται ὑψόθεν ὕδωρ. αἴκα ταὶ Μοῖσαι τὰν οἰίδα δῶρον ἄγωνται, ἄρνα τὺ σακίταν λαψῇ γέρασ· αἰ δέ κ΄ ἀρέσκῃ τήναις ἄρνα λαβεῖν, τὺ δὲ τὰν ὄιν ὕστερον ἀξῇ. Θύρσις Λῇς ποτὶ τᾶν Νυμφᾶν, λῇς αἰπόλε τεῖδε καθίξασ, ὡς τὸ κάταντες τοῦτο γεώλοφον αἵ τε μυρῖκαι, συρίσδεν; τὰς δ΄ αἶγας ἐγὼν ἐν τῷδε νομευσῶ.  Αἴπολος Οὐ θέμις ὦ ποιμὴν τὸ μεσαμβρινόν, οὐ θέμις ἄμμιν συρίσδεν. τὸν Πᾶνα δεδοίκαμεσ· ἦ γὰρ ἀπ΄ ἄγρας τανίκα κεκμακὼς ἀμπαύεται· ἔστι δὲ πικρόσ, καί οἱ ἀεὶ δριμεῖα χολὰ ποτὶ ῥινὶ κάθηται. ἀλλὰ τὺ γὰρ δὴ Θύρσι τὰ Δάφνιδος ἄλγε΄ ἀείδες καὶ τᾶς βουκολικᾶς ἐπὶ τὸ πλέον ἵκεο μοίσασ, δεῦρ΄ ὑπὸ τὰν πτελέαν ἑσδώμεθα, τῶ τε Πριήπω καὶ τᾶν Κραναιᾶν κατεναντίον, ᾇπερ ὁ θῶκος τῆνος ὁ ποιμενικὸς καὶ ταὶ δρύεσ. αἰ δέ κ΄ ἀείσῃς ὡς ὅκα τὸν Λιβύαθε ποτὶ Χρόμιν ᾆσας ἐρίσδων, αἶγα δέ τοι δωσῶ διδυματόκον ἐς τρὶς ἀμέλξαι, ἃ δύ΄ ἔχοισ΄ ἐρίφως ποταμέλγεται ἐς δύο πέλλασ, καὶ βαθὺ κισσύβιον κεκλυσμένον ἁδέι κηρῷ, ἀμφῶεσ, νεοτευχέσ, ἔτι γλυφάνοιο ποτόσδον. τῶ περὶ μὲν χείλη μαρύεται ὑψόθι κισσόσ, κισσὸς ἑλιχρύσῳ κεκονιμένοσ· ἁ δὲ κατ΄ αὐτὸν καρπῷ ἕλιξ εἱλεῖται ἀγαλλομένα κροκόεντι. ἔντοσθεν δὲ γυνά, τὶ θεῶν δαίδαλμα τέτυκται, ἀσκητὰ πέπλῳ τε καὶ ἄμπυκι. πὰρ δέ οἱ ἄνδρες καλὸν ἐθειράζοντες ἀμοιβαδὶς ἄλλοθεν ἄλλος νεικείουσ΄ ἐπέεσσι. τὰ δ΄ οὐ φρενὸς ἅπτεται αὐτᾶσ· ἀλλ΄ ὁκὰ μὲν τῆνον ποτιδέρκεται ἄνδρα γελᾶσα, ἄλλοκα δ΄ αὖ ποτὶ τὸν ῥιπτεῖ νόον. οἱ δ΄ ὑπ΄ ἔρωτος δηθὰ κυλοιδιόωντες ἐτώσια μοχθίζοντι. τοῖς δὲ μετὰ γριπεύς τε γέρων πέτρα τε τέτυκται λεπράσ, ἐφ΄ ᾇ σπεύδων μέγα δίκτυον ἐς βόλον ἕλκει ὁ πρέσβυσ, κάμνοντι τὸ καρτερὸν ἀνδρὶ ἐοικώσ.  φαίης κεν γυίων νιν ὅσον σθένος ἐλλοπιεύειν· ὧδέ οἱ ᾠδήκαντι κατ΄ αὐχένα πάντοθεν ἶνες καὶ πολιῷ περ ἐόντι, τὸ δὲ σθένος ἄξιον ἅβασ. τυτθὸν δ΄ ὅσσον ἄπωθεν ἁλιτρύτοιο γέροντος πυρναίαις σταφυλαῖσι καλὸν βέβριθεν ἀλωά, τὰν ὀλίγος τις κῶρος ἐφ΄ αἱμασιαῖσι φυλάσσει ἥμενοσ· ἀμφὶ δέ νιν δύ΄ ἀλώπεκες ἁ μὲν ἀν΄ ὄρχως φοιτῇ σινομένα τὰν τρώξιμον, ἁ δ΄ ἐπὶ πήρᾳ πάντα δόλον κεύθοισα τὸ παιδίον οὐ πρὶν ἀνησεῖν φατὶ πρὶν ἢ ἀκράτιστον ἐπὶ ξηροῖσι καθίξῃ. αὐτὰρ ὅγ΄ ἀνθερίκοισι καλὰν πλέκει ἀκριδοθήραν σχοίνῳ ἐφαρμόσδων· μέλεται δέ οἱ οὔτέ τι πήρας οὔτε φυτῶν τοσσῆνον, ὅσον περὶ πλέγματι γαθεῖ. παντᾷ δ΄ ἀμφὶ δέπας περιπέπταται ὑγρὸς ἄκανθοσ· αἰολικόν τι θέαμα, τέρας κέ τυ θυμὸν ἀτύξαι. τῶ μὲν ἐγὼ πορθμεῖ Καλυδωνίῳ αἶγά τ΄ ἔδωκα ὦνον καὶ τυρόεντα μέγαν λευκοῖο γάλακτοσ· οὐδέ τί πω ποτὶ χεῖλος ἐμὸν θίγεν, ἀλλ΄ ἔτι κεῖται ἄχραντον. τῷ καί τυ μάλα πρόφρων ἀρεσαίμαν, αἴκά μοι τὺ φίλος τὸν ἐφίμερον ὕμνον ἀείσῃσ. κοὔτί τυ κερτομέω. πόταγ΄ ὦγαθέ· τὰν γὰρ ἀοιδὰν οὔτί πᾳ εἰς ̓Αίδαν γε τὸν ἐκλελάθοντα φυλαξεῖσ. Θύρσις ̓́Αρχετε βουκολικᾶς Μοῖσαι φίλαι ἄρχετ΄ ἀοιδᾶσ. Θύρσις ὅδ΄ ὡξ Αἴτνασ, καὶ Θύρσιδος ἁδέα φωνά. πᾷ ποκ΄ ἄρ΄ ἦσθ΄, ὅκα Δάφνις ἐτάκετο, πᾷ ποκα Νύμφαι;  ἢ κατὰ Πηνειῶ καλὰ τέμπεα; ἢ κατὰ Πίνδω; οὐ γὰρ δὴ ποταμοῖο μέγαν ῥόον εἴχετ΄ ̓Ανάπω, οὐδ΄ Αἴτνας σκοπιάν, οὐδ΄ ̓́Ακιδος ἱερὸν ὕδωρ. ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ. τῆνον μὰν θῶεσ, τῆνον λύκοι ὠρύσαντο, τῆνον χὡκ δρυμοῖο λέων ἔκλαυσε θανόντα. ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ. πολλαί οἱ πὰρ ποσσὶ βόεσ, πολλοὶ δέ τε ταῦροι, πολλαὶ δ΄ αὖ δαμάλαι καὶ πόρτιες ὠδύραντο. ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ. ἦνθ΄ ̔Ερμῆς πράτιστος ἀπ΄ ὤρεοσ, εἶπε δέ· "Δάφνι, τίς τυ κατατρύχει; τίνος ὦγαθὲ τόσσον ἐρᾶσαι;" ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ. ἦνθον τοὶ βοῦται, τοὶ ποιμένεσ, ᾡπόλοι ἦνθον· πάντες ἀνηρώτευν, τί πάθοι κακόν. ἦνθ΄ ὁ Πρίηπος κἤφα· "Δάφνι τάλαν, τί τὺ τάκεαι, ἁ δέ τε κώρα πάσας ἀνὰ κράνασ, πάντ΄ ἄλσεα ποσσὶ φορεῖται-- ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ-- ζάτεισ΄; ἆ δύσερώς τις ἄγαν καὶ ἀμήχανος ἐσσί. βούτας μὰν ἐλέγευ, νῦν δ΄ αἰπόλῳ ἀνδρὶ ἔοικασ. ᾡπόλος ὅκκ΄ ἐσορῇ τὰς μηκάδας οἷα βατεῦνται, τάκεται ὀφθαλμώσ, ὅτι οὐ τράγος αὐτὸς ἔγεντο. ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ. καὶ τὺ δ΄ ἐπεί κ΄ ἐσορῇς τὰς παρθένος οἶα γελᾶντι, τάκεαι ὀφθαλμώσ, ὅτι οὐ μετὰ ταῖσι χορεύεισ." τὼς δ΄ οὐδὲν ποτελέξαθ΄ ὁ βουκόλοσ, ἀλλὰ τὸν αὐτῶ ἄνυε πικρὸν ἔρωτα, καὶ ἐς τέλος ἄνυε μοίρασ· ἄρχετε βουκολικᾶς Μοῖσαι πάλιν ἄρχετ΄ ἀοιδᾶσ. ἦνθέ γε μὰν ἁδεῖα καὶ ἁ Κύπρις γελάοισα,  λάθρια μὲν γελάοισα, βαρὺν δ΄ ἀνὰ θυμὸν ἔχοισα, κεἶπε· "τύ θην τὸν ̓́Ερωτα κατεύχεο Δάφνι λυγιξεῖν· ἦ ῥ΄ οὐκ αὐτὸς ̓́Ερωτος ὑπ΄ ἀργαλέω ἐλυγίχθησ;" ἄρχετε βουκολικᾶς Μοῖσαι πάλιν ἄρχετ΄ ἀοιδᾶσ. τὰν δ΄ ἄρα χὡ Δάφνις ποταμείβετο· "Κύπρι βαρεῖα, Κύπρι νεμεσσατά, Κύπρι θνατοῖσιν ἀπεχθήσ· ἤδη γὰρ φράσδῃ πάνθ΄ ἅλιον ἄμμι δεδύκειν· Δάφνις κἠν ̓Αίδα κακὸν ἔσσεται ἄλγος ̓́Ερωτι. ἄρχετε βουκολικᾶς Μοῖσαι πάλιν ἄρχετ΄ ἀοιδᾶσ. ὧ λέγεται τὰν Κύπριν ὁ βουκόλοσ--ἕρπε ποτ΄ ̓́Ιδαν, ἕρπε ποτ΄ ̓Αγχίσην. τηνεῖ δρύεσ, ἔνθα κύπειροσ· ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ. ὡραῖος χὥδωνισ, ἐπεὶ καὶ μᾶλα νομεύει. καὶ πτῶκας βάλλει καὶ θηρία πάντα διώκει. ἄρχετε βουκολικᾶς Μοῖσαι φίλαι ἄρχετ΄ ἀοιδᾶσ. αὖθις ὅπως στασῇ Διομήδεος ἆσσον ἰοῖσα, καὶ λέγε· τὸν βούταν νικῶ Δάφνιν, ἀλλὰ μάχευ μοι." ἄρχετε βουκολικᾶς Μοῖσαι πάλιν ἄρχετ΄ ἀοιδᾶσ. ὦ λύκοι, ὦ θῶεσ, ὦ ἀν΄ ὤρεα φωλάδες ἄρκτοι, χαίρεθ΄. ὁ βουκόλος ὔμμιν ἐγὼ Δάφνις οὐκέτ΄ ἀν΄ ὕλαν, οὐκέτ΄ ἀνὰ δρυμώσ, οὐκ ἄλσεα. χαῖρ΄ ̓Αρέθοισα, καὶ ποταμοί, τοὶ χεῖτε καλὸν κατὰ Θύμβριδος ὕδωρ. ἄρχετε βουκολικᾶς Μοῖσαι πάλιν ἄρχετ΄ ἀοιδᾶσ. Δάφνις ἐγὼν ὅδε τῆνος ὁ τὰς βόας ὧδε νομεύων, Δάφνις ὁ τὼς ταύρως καὶ πόρτιας ὧδε ποτίσδων. ἄρχετε βουκολικᾶς Μοῖσαι πάλιν ἄρχετ΄ ἀοιδᾶσ. ὦ Πὰν Πάν, εἴτ΄ ἐσσὶ κατ΄ ὤρεα μακρὰ Λυκαίω,  εἴτε τύ γ΄ ἀμφιπολεῖς μέγα Μαίναλον, ἔνθ΄ ἐπὶ νᾶσον τὰν Σικελάν, ̔Ελίκας δὲ λίπ΄ ἠρίον αἰπύ τε σᾶμα τῆνο Λυκαονίδαο, τὸ καὶ μακάρεσσιν ἀγητόν. λήγετε βουκολικᾶς Μοῖσαι ἴτε λήγετ΄ ἀοιδᾶσ. ἔνθ΄ ὦναξ καὶ τάνδε φέρευ πακτοῖο μελίπνουν ἐκ κηρῶ σύριγγα καλάν, περὶ χεῖλος ἑλικτάν. ἦ γὰρ ἐγὼν ὑπ΄ ἔρωτος ἐς ̔́Αιδαν ἕλκομαι ἤδη. λήγετε βουκολικᾶς Μοῖσαι ἴτε λήγετ΄ ἀοιδᾶσ. νῦν δ΄ ἴα μὲν φορέοιτε βάτοι, φορέοιτε δ΄ ἄκανθαι, ἁ δὲ καλὰ νάρκισσος ἐπ΄ ἀρκεύθοισι κομάσαι· [πάντα δ΄ ἔναλλα γένοιτο, καὶ ἁ πίτυς ὄχνας ἐνείκαι.] Δάφνις ἐπεὶ θνάσκει· καὶ τὼς κύνας ὥλαφος ἕλκοι, κἠξ ὀρέων τοὶ σκῶπες ἀηδόσι γαρύσαιντο. λήγετε βουκολικᾶς Μοῖσαι ἴτε λήγετ΄ ἀοιδᾶσ. χὡ μὲν τόσσ΄ εἰπὼν ἀπεπαύσατο· τὸν δ΄ ̓Αφροδίτα ἤθελ΄ ἀνορθῶσαι· τά γε μὰν λίνα πάντα λελοίπει ἐκ Μοιρᾶν, χὡ Δάφνις ἔβα ῥόον. ἔκλυσε δίνα τὸν Μοίσαις φίλον ἄνδρα, τὸν οὐ Νύμφαισιν ἀπεχθῆ. λήγετε βουκολικᾶς Μοῖσαι ἴτε λήγετ΄ ἀοιδᾶσ. καὶ τὺ δίδου τὰν αἶγα τό τε σκύφοσ, ὥς κεν ἀμέλξας σπείσω ταῖς Μοίσαισ. ὦ χαίρετε πολλάκι Μοῖσαι, χαίρετ΄· ἐγὼ δ΄ ὔμμιν καὶ ἐς ὕστερον ἅδιον ᾀσῶ. Αἴπολος Πλῆρές τοι μέλιτος τὸ καλὸν στόμα Θύρσι γένοιτο, πλῆρές τοι σχαδόνων, καὶ ἀπ΄ Αἰγίλω ἰσχάδα τρώγοις ἁδεῖαν, τέττιγος ἐπεὶ τύγα φέρτερον ᾄδεισ.  ἠνίδε τοι τὸ δέπασ· θᾶσαι φίλοσ, ὡς καλὸν ὄσδει· ̔Ωρᾶν πεπλύσθαί νιν ἐπὶ κράναισι δοκησεῖσ. ὧδ΄ ἴθι Κισσαίθα, τὺ δ΄ ἄμελγέ νιν. αἱ δὲ χίμαιραι, οὐ μὴ σκιρτασεῖτε, μὴ ὁ τράγος ὔμμιν ἀναστῇ.   Φαρμακεύτριαι Πᾷ μοι ταὶ δάφναι; φέρε Θεστυλί· πᾷ δὲ τὰ φίλτρα; στέψον τὰν κελέβαν φοινικέῳ οἰὸς ἀώτῳ, ὡς τὸν ἐμὸν βαρὺν εὖντα φίλον καταθύσομαι ἄνδρα, ὅς μοι δωδεκαταῖος ἀφ΄ ὧ τάλας οὐδέποθ΄ ἵκει, οὐδ΄ ἔγνω πότερον τεθνάκαμες ἢ ζοοὶ εἰμέσ. οὐδὲ θύρας ἄραξεν ἀνάρσιοσ. ἦ ῥά οἱ ἀλλᾷ ᾤχετ΄ ἔχων ὅ τ΄ ̓́Ερως ταχινὰς φρένας ἅ τ΄ ̓Αφροδίτα; βασεῦμαι ποτὶ τὰν Τιμαγήτοιο παλαίστραν αὔριον, ὥς νιν ἴδω, καὶ μέμψομαι οἷά με ποιεῖ. νῦν δέ νιν ἐκ θυέων καταθύσομαι. ἀλλὰ Σελάνα, φαῖνε καλόν· τὶν γὰρ ποταείσομαι ἅσυχα, δαῖμον, τᾷ χθονίᾳ θ΄ ̔Εκάτα, τὰν καὶ σκύλακες τρομέοντι ἐρχομέναν νεκύων ἀνά τ΄ ἠρία καὶ μέλαν αἷμα. χαῖρ΄ ̔Εκάτα δασπλῆτι, καὶ ἐς τέλος ἄμμιν ὀπάδει. φάρμακα ταῦτ΄ ἔρδοισα χερείονα μήτέ τι Κίρκης μήτέ τι Μηδείας μήτε ξανθᾶς Περιμήδασ. ̓͂Ιυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.  ἄλφιτά τοι πρᾶτον πυρὶ τάκεται· ἀλλ΄ ἐπίπασσε Θεστυλί. δειλαία, πᾷ τὰς φρένας ἐκπεπότασαι; ἦ ῥά γε τρισμυσαρὰ καὶ τὶν ἐπίχαρμα τέτυγμαι; πάσσ΄ ἅμα καὶ λέγε ταῦτα· "τὰ Δέλφιδος ὀστία πάσσω." ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. Δέλφις ἔμ΄ ἀνίασεν· ἐγὼ δ΄ ἐπὶ Δέλφιδι δάφναν αἴθω· χὡς αὕτα λακεῖ μέγα καππυρίσασα κἠξαπίνας ἅφθη, κοὐδὲ σποδὸν εἴδομες αὐτᾶσ, οὕτω τοι καὶ Δέλφις ἐνὶ φλογὶ σάρκ΄ ἀμαθύνοι. ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. ὡς τοῦτον τὸν κηρὸν ἐγὼ σὺν δαίμονι τάκω, ὣς τάκοιθ΄ ὑπ΄ ἔρωτος ὁ Μύνδιος αὐτίκα Δέλφισ. χὡς δινεῖθ΄ ὅδε ῥόμβος ὁ χάλκεος ἐξ ̓Αφροδίτασ, ὣς τῆνος δινοῖτο ποθ΄ ἁμετέραισι θύραισιν. ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. νῦν θυσῶ τὰ πίτυρα. τὺ δ΄ ̓́Αρτεμι καὶ τὸν ἐν ̔́Αιδα κινήσαις ἀδάμαντα καὶ εἴ τί περ ἀσφαλὲς ἄλλο. Θεστυλί, ταὶ κύνες ἄμμιν ἀνὰ πτόλιν ὠρύονται. ἁ θεὸς ἐν τριόδοισι· τὸ χαλκίον ὡς τάχος ἄχει. ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. ἠνίδε σιγῇ μὲν πόντοσ, σιγῶντι δ΄ ἀῆται· ἁ δ΄ ἐμὰ οὐ σιγῇ στέρνων ἔντοσθεν ἀνία, ἀλλ΄ ἐπὶ τήνῳ πᾶσα καταίθομαι, ὅς με τάλαιναν ἀντὶ γυναικὸς ἔθηκε κακὰν καὶ ἀπάρθενον ἦμεν. ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. ἐς τρὶς ἀποσπένδω καὶ τρὶς τάδε πότνια φωνέω· εἴτε γυνὰ τήνῳ παρακέκλιται εἴτε καὶ ἀνήρ,  τόσσον ἔχοι λάθασ, ὅσσόν ποκα Θησέα φαντὶ ἐν Δίᾳ λασθῆμεν ἐυπλοκάμω ̓Αριάδνασ. ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. ἱππομανὲς φυτόν ἐστι παρ΄ ̓Αρκάσι· τῷ δ΄ ἐπὶ πᾶσαι καὶ πῶλοι μαίνονται ἀν΄ ὤρεα καὶ θοαὶ ἵπποι. ὣς καὶ Δέλφιν ἴδοιμι, καὶ ἐς τόδε δῶμα περάσαι μαινομένῳ ἴκελος λιπαρᾶς ἔκτοσθε παλαίστρασ. ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. τοῦτ΄ ἀπὸ τᾶς χλαίνας τὸ κράσπεδον ὤλεσε Δέλφισ, ὡγὼ νῦν τίλλοισα κατ΄ ἀγρίῳ ἐν πυρὶ βάλλω. αἰαῖ ̓́Ερως ἀνιηρέ, τί μευ μέλαν ἐκ χροὸς αἷμα ἐμφὺς ὡς λιμνᾶτις ἅπαν ἐκ βδέλλα πέπωκασ; ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. σαύραν τοι τρίψασα ποτὸν κακὸν αὔριον οἰσῶ. Θεστυλί, νῦν δὲ λαβοῖσα τὺ τὰ θρόνα ταῦθ΄ ὑπόμαξον τᾶς τήνω φλιᾶς καθ΄ ὑπέρτερον, ἇς ἔτι καὶ νύξ, καὶ λέγ΄ ἐπιφθύζοισα· "τὰ Δέλφιδος ὀστία μάσσω." ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα. νῦν δὴ μώνα ἐοῖσα πόθεν τὸν ἔρωτα δακρύσω; ἐκ τίνος ἄρξωμαι; τίς μοι κακὸν ἄγαγε τοῦτο; ἦνθ΄ ἁ τῶὐβούλοιο κανηφόρος ἄμμιν ̓Αναξὼ ἄλσος ἐς ̓Αρτέμιδοσ, τᾷ δὴ τόκα πολλὰ μὲν ἄλλα θηρία πομπεύεσκε περισταδόν, ἐν δὲ λέαινα. φράζεό μευ τὸν ἔρωθ΄ ὅθεν ἵκετο, πότνα Σελάνα. καί μ΄ ἁ Θευχαρίδα Θρᾷσσα τροφὸς ἁ μακαρῖτις ἀγχίθυρος ναίοισα κατεύξατο καὶ λιτάνευσε τὰν πομπὰν θάσασθαι· ἐγὼ δέ οἱ ἁ μεγάλοιτος ὡμάρτευν βύσσοιο καλὸν σύροισα χιτῶνα,  κἀμφιστειλαμένα τὰν ξυστίδα τὰν Κλεαρίστασ. φράζεό μευ τὸν ἔρωθ΄ ὅθεν ἵκετο, πότνα Σελάνα. ἤδη δ΄ εὖσα μέσον κατ΄ ἀμαξιτόν, ᾇ τὰ Λύκωνοσ, εἶδον ὁμοῦ Δέλφιν τε καὶ Εὐδάμιππον ἰόντασ. τοῖς δ΄ ἦν ξανθοτέρα μὲν ἑλιχρύσοιο γενειάσ, στήθεα δὲ στίλβοντα πολὺ πλέον ἢ τὺ Σελάνα, ὡς ἀπὸ γυμνασίοιο καλὸν πόνον ἄρτι λιπόντων. φράζεό μευ τὸν ἔρωθ΄ ὅθεν ἵκετο, πότνα Σελάνα. χὡς ἴδον, ὡς ἐμάνην, ὥς μευ πέρι θυμὸς ἰάφθη δειλαίασ· τὸ δὲ κάλλος ἐτάκετο, κοὔτέ τι πομπᾶς τήνας ἐφρασάμαν, οὐδ΄ ὡς πάλιν οἴκαδ΄ ἀπῆνθον ἔγνων· ἀλλά μέ τις καπυρὰ νόσος ἐξεσάλαξε, κείμαν δ΄ ἐν κλιντῆρι δέκ΄ ἄματα καὶ δέκα νύκτασ. φράζεό μευ τὸν ἔρωθ΄ ὅθεν ἵκετο, πότνα Σελάνα. καί μευ χρὼς μὲν ὁμοῖος ἐγίνετο πολλάκι θάψῳ, ἔρρευν δ΄ ἐκ κεφαλᾶς πᾶσαι τρίχεσ, αὐτὰ δὲ λοιπὰ ὀστί΄ ἔτ΄ ἦς καὶ δέρμα. καὶ ἐς τίνος οὐκ ἐπέρασα ἢ ποίας ἔλιπον γραίας δόμον, ἅτις ἐπᾷδεν; ἀλλ΄ ἦς οὐδὲν ἐλαφρόν· ὁ δέ χρόνος ἄνυτο φεύγων. φράζεό μευ τὸν ἔρωθ΄ ὅθεν ἵκετο, πότνα Σελάνα. χοὕτω τᾷ δούλᾳ τὸν ἀλαθέα μῦθον ἔλεξα· "εἰ δ΄ ἄγε Θεστυλί μοι χαλεπᾶς νόσω εὑρέ τι μῆχοσ. πᾶσαν ἔχει με τάλαιναν ὁ Μύνδιοσ· ἀλλὰ μολοῖσα τήρησον ποτὶ τὰν Τιμαγήτοιο παλαίστραν· τηνεῖ γὰρ φοιτῇ, τηνεῖ δέ οἱ ἁδὺ καθῆσθαι." φράζεό μευ τὸν ἔρωθ΄ ὅθεν ἵκετο, πότνα Σελάνα. "κἠπεί κά νιν ἐόντα μάθῃς μόνον, ἅσυχα νεῦσον, κεἴφ΄ ὅτι Σιμαίθα τυ καλεῖ, καὶ ὑφαγέο τᾷδε."  ὣς ἐφάμαν· ἁ δ΄ ἦνθε καὶ ἄγαγε τὸν λιπαρόχρων εἰς ἐμὰ δώματα Δέλφιν· ἐγὼ δέ νιν ὡς ἐνόησα ἄρτι θύρας ὑπὲρ οὐδὸν ἀμειβόμενον ποδὶ κούφῳ-- φράζεό μευ τὸν ἔρωθ΄ ὅθεν ἵκετο, πότνα Σελάνα-- πᾶσα μὲν ἐψύχθην χιόνος πλέον, ἐν δὲ μετώπῳ ἱδρώς μευ κοχύδεσκεν ἴσον νοτίαισιν ἐέρσαισ, οὐδέ τι φωνᾶσαι δυνάμαν, οὐδ΄ ὅσσον ἐν ὕπνῳ κνυζεῦνται φωνεῦντα φίλαν ποτὶ ματέρα τέκνα· ἀλλ΄ ἐπάγην δαγῦδι καλὸν χρόα πάντοθεν ἴσα. φράζεό μευ τὸν ἔρωθ΄ ὅθεν ἵκετο, πότνα Σελάνα. καί μ΄ ἐσιδὼν ὥστοργοσ, ἐπὶ χθονὸς ὄμματα πήξας ἕξετ΄ ἐπὶ κλιντῆρι καὶ ἑζόμενος φάτο μῦθον· ἦ ῥά με Σιμαίθα τόσον ἔφθασασ, ὅσσον ἐγώ θην πρᾶν ποκα τὸν χαρίεντα τρέχων ἔφθασσα Φιλῖνον, ἐς τὸ τεὸν καλέσασα τόδε στέγος ἤ με παρῆμεν. φράζεό μευ τὸν ἔρωθ΄ ὅθεν ἵκετο, πότνα Σελάνα. ἦνθον γάρ κεν ἐγώ, ναὶ τὸν γλυκὺν ἦνθον ̓́Ερωτα, ἢ τρίτος ἠὲ τέταρτος ἐὼν φίλος αὐτίκα νυκτόσ, μᾶλα μὲν ἐν κόλποισι Διωνύσοιο φυλάσσων, κρατὶ δ΄ ἔχων λεύκαν, ̔Ηρακλέος ἱερὸν ἔρνοσ, πάντοθε πορφυρέαισι περὶ ζώστραισιν ἑλικτάν. φράζεό μευ τὸν ἔρωθ΄ ὅθεν ἵκετο, πότνα Σελάνα. καί μ΄ εἰ μέν κ΄ ἐδέχεσθε, τάδ΄ ἦς φίλα· καὶ γὰρ ἐλαφρὸς καὶ καλὸς πάντεσσι μετ΄ ἠιθέοισι καλεῦμαι· εὗδόν τ΄, εἴ κε μόνον τὸ καλὸν στόμα τεῦς ἐφίλασα· εἰ δ΄ ἀλλᾷ μ΄ ὠθεῖτε καὶ ἁ θύρα εἴχετο μοχλῷ, πάντως καὶ πελέκεις καὶ λαμπάδες ἦνθον ἐφ΄ ὑμέασ. φράζεό μευ τὸν ἔρωθ΄ ὅθεν ἵκετο, πότνα Σελάνα.  νῦν δὲ χάριν μὲν ἔφαν τᾷ Κύπριδι πρᾶτον ὀφείλειν, καὶ μετὰ τὰν Κύπριν τύ με δευτέρα ἐκ πυρὸς εἵλευ ὦ γύναι ἐσκαλέσασα τεὸν ποτὶ τοῦτο μέλαθρον αὔτως ἡμίφλεκτον· ̓́Ερως δ΄ ἄρα καὶ Λιπαραίω πολλάκις ̔Ηφαίστοιο σέλας φλογερώτερον αἴθει. φράζεό μευ τὸν ἔρωθ΄ ὅθεν ἵκετο, πότνα Σελάνα. "σὺν δὲ κακαῖς μανίαις καὶ παρθένον ἐκ θαλάμοιο καὶ νύμφαν ἐφόβησ΄ ἔτι δέμνια θερμὰ λιποῖσαν ἀνέροσ." ὣς ὁ μὲν εἶπεν· ἐγὼ δέ οἱ ἁ ταχυπειθὴς χειρὸς ἐφαψαμένα μαλακῶν ἔκλιν΄ ἐπὶ λέκτρων. καὶ ταχὺ χρὼς ἐπὶ χρωτὶ πεπαίνετο, καὶ τὰ πρόσωπα θερμότερ΄ ἦς ἢ πρόσθε, καὶ ἐψιθυρίσδομες ἁδύ· χὥς κά τοι μὴ μακρὰ φίλα θρυλέοιμι Σελάνα, ἐπράχθη τὰ μέγιστα, καὶ ἐς πόθον ἤνθομες ἄμφω. κοὔτέ τι τῆνος ἐμὶν ἐπεμέμψατο μέσφα τό γ΄ ἐχθέσ, οὔτ΄ ἐγὼ αὖ τήνῳ. ἀλλ΄ ἦνθέ μοι ἅ τε Φιλίστας μάτηρ τᾶς ἀλαᾶς αὐλητρίδος ἅ τε Μελιξοῦς σάμερον, ἁνίκα πέρ τε ποτ΄ ὠρανὸν ἔτρεχον ἵπποι ̓Αῶ τὰν ῥοδόπαχυν ἀπ΄ ̓Ωκεανοῖο φέροισαι. κεἶπέ μοι ἄλλά τε πολλὰ καὶ ὡς ἄρα Δέλφις ἐρᾶται, κεἴτέ νιν αὖτε γυναικὸς ἔχει πόθος εἴτε καὶ ἀνδρόσ, οὐκ ἔφατ΄ ἀτρεκὲς ἴδμεν, ἀτὰρ τόσον· αἰὲν ̓́Ερωτος ἀκράτω ἐπεχεῖτο καὶ ἐς τέλος ᾤχετο φεύγων, καὶ φάτο οἱ στεφάνοισι τὰ δώματα τῆνα πυκάσδειν. ταῦτά μοι ἁ ξείνα μυθήσατο· ἔστι δ΄ ἀλαθήσ· ἦ γάρ μοι καὶ τρὶς καὶ τετράκις ἄλλοκ΄ ἐφοίτη, καὶ παρ΄ ἐμὶν ἐτίθει τὰν Δωρίδα πολλάκις ὄλπαν·  νῦν δέ τε δωδεκαταῖος ἀφ΄ ὧτέ νιν οὐδὲ ποτεῖδον. ἦ ῥ΄ οὐκ ἄλλό τι τερπνὸν ἔχει, ἁμῶν δὲ λέλασται; νῦν μὲν τοῖς φίλτροις καταθύσομαι· αἰ δ΄ ἔτι κἠμὲ λυπῇ, τὰν ̓Αίδαο πύλαν ναὶ Μοίρας ἀραξεῖ. τοῖά οἱ ἐν κίστᾳ κακὰ φάρμακα φαμὶ φυλάσσειν, ̓Ασσυρίω δέσποινα παρὰ ξείνοιο μαθοῖσα. ἀλλὰ τὺ μὲν χαίροισα ποτ΄ ̓Ωκεανὸν τρέπε πώλουσ, πότνι΄· ἐγὼ δ΄ οἰσῶ τὸν ἐμὸν πόνον ὥσπερ ὑπέσταν. χαῖρε Σελαναία λιπαρόχροε, χαίρετε δ΄ ἄλλοι ἀστέρεσ, εὐκήλοιο κατ΄ ἄντυγα Νυκτὸς ὀπαδοί.   Κῶμος Κωμάσδω ποτὶ τὰν ̓Αμαρυλλίδα, ταὶ δέ μοι αἶγες βόσκονται κατ΄ ὄροσ, καὶ ὁ Τίτυρος αὐτὰς ἐλαύνει. Τίτυρ΄ ἐμὶν τὸ καλὸν πεφιλαμένε, βόσκε τὰς αἶγασ, καὶ ποτὶ τὰν κράναν ἄγε Τίτυρε, καὶ τὸν ἐνόρχαν τὸν Λιβυκὸν κνάκωνα φυλάσσεο, μή τι κορύψῃ. ͂̓Ω χαρίεσσ΄ ̓Αμαρυλλί, τί μ΄ οὐκέτι τοῦτο κατ΄ ἄντρον παρκύπτοισα καλεῖς τὸν ἐρωτύλον; ἦ ῥά με μισεῖσ; ἦ ῥά γέ τοι σιμὸς καταφαίνομαι ἐγγύθεν ἦμεν, νύμφα, καὶ προγένειοσ; ἀπάγξασθαί με ποησεῖσ. ἠνίδε τοι δέκα μᾶλα φέρω· τηνῶθε καθεῖλον, ὧ μ΄ ἐκέλευ καθελεῖν τύ· καὶ αὔριον ἄλλά τοι οἰσῶ. Θᾶσαι μὰν θυμαλγὲς ἐμὸν ἄχοσ· αἴθε γενοίμαν ἁ βομβεῦσα μέλισσα καὶ ἐς τεὸν ἄντρον ἱκοίμαν τὸν κισσὸν διαδὺς καὶ τὰν πτέριν, ᾇ τὺ πυκάσδῃ.  νῦν ἔγνων τὸν ̓́Ερωτα· βαρὺς θεόσ· ἦ ῥα λεαίνας μαζὸν ἐθήλαζε, δρυμῷ τέ νιν ἔτρεφε μάτηρ, ὅς με κατασμύχων καὶ ἐς ὀστίον ἄχρις ἰάπτει. ὦ τὸ καλὸν ποθορεῦσα, τὸ πᾶν λίθοσ· ὦ κυάνοφρυ νύμφα, πρόσπτυξαί με τὸν αἰπόλον, ὥς τυ φιλάσω. ἔστι καὶ ἐν κενεοῖσι φιλάμασιν ἁδέα τέρψισ. τὸν στέφανον τῖλαί με κατ΄ αὐτίκα λεπτὰ ποησεῖσ, τόν τοι ἐγὼν ̓Αμαρυλλὶ φίλα κισσοῖο φυλάσσω ἀμπλέξας καλύκεσσι καὶ εὐόδμοισι σελίνοισ.-- ̓́Ωμοι ἐγώ, τί πάθω; τί ὁ δύσσοοσ; οὐχ ὑπακούεισ;-- Τὰν βαίταν ἀποδὺς ἐς κύματα τηνῶ ἁλεῦμαι, ὧπερ τὼς θύννως σκοπιάζεται ̓́Ολπις ὁ γριπεύσ· καἴκα δἠποθάνω, τό γε μὰν τεὸν ἁδὺ τέτυκται. ἔγνων πρᾶν, ὅκα μευ μεμναμένω, εἰ φιλέεις με, οὐδὲ τὸ τηλέφιλον ποτεμάξατο, τὸ πλατάγημα, ἀλλ΄ αὔτως ἁπαλῷ ποτὶ πάχεος ἐξεμαράνθη. εἶπε καὶ ἀγροιῶτις ἀλαθέα κοσκινόμαντισ, ἁ πρᾶν ποιολογεῦσα Παραιβάτισ, οὕνεκ΄ ἐγὼ μὲν τὶν ὅλος ἔγκειμαι, τὺ δέ μευ λόγον οὐδένα ποιῇ. ἦ μάν τοι λευκὰν διδυματόκον αἶγα φυλάσσω, τάν με καὶ ἁ Μέρμνωνος ἐριθακὶς ἁ μελανόχρως αἰτεῖ, καὶ δωσῶ οἱ, ἐπεὶ τύ μοι ἐνδιαθρύπτῃ. ̔́Αλλεται ὀφθαλμός μευ ὁ δεξιόσ· ἦ ῥά γ΄ ἰδησῶ αὐτάν; ᾀσεῦμαι ποτὶ τὰν πίτυν ὧδ΄ ἀποκλινθείσ, καί κέ μ΄ ἴσως ποτίδοι, ἐπεὶ οὐκ ἀδαμαντίνα ἐστίν. ̔Ιππομένης ὅκα δὴ τὰν παρθένον ἤθελε γᾶμαι, μᾶλ΄ ἐν χερσὶν ἑλὼν δρόμον ἄνυεν· ἁ δ΄ ̓Αταλάντα  ὡς ἴδεν, ὡς ἐμάνη, ὡς ἐς βαθὺν ἅλατ΄ ἔρωτα. τὰν ἀγέλαν χὡ μάντις ἀπ΄ ̓́Οθρυος ἆγε Μελάμπους ἐς Πύλον· ἁ δὲ Βίαντος ἐν ἀγκοίναισιν ἐκλίνθη, μάτηρ ἁ χαρίεσσα περίφρονος ̓Αλφεσιβοίησ. τὰν δὲ καλὰν Κυθέρειαν ἐν ὤρεσι μᾶλα νομεύων οὐχ οὑτῶς ὥδωνις ἐπὶ πλέον ἄγαγε λύσσασ, ὥστ΄ οὐδὲ φθίμενόν νιν ἄτερ μαζοῖο τίθητι; ζαλωτὸς μὲν ἐμὶν ὁ τὸν ἄτροπον ὕπνον ἰαύων ̓Ενδυμίων, ζαλῶ δὲ φίλα γύναι ̓Ιασίωνα, ὃς τοσσῆν΄ ἐκύρησεν, ὅσ΄ οὐ πευσεῖσθε βέβαλοι. ̓Αλγέω τὰν κεφαλάν, τὶν δ΄ οὐ μέλει. οὐκέτ΄ ἀείδω, κεισεῦμαι δὲ πεσών, καὶ τοὶ λύκοι ὧδέ μ΄ ἔδονται. ὡς μέλι τοι γλυκὺ τοῦτο κατὰ βρόχθοιο γένοιτο.   Νομεῖς Βάττος καὶ Κορύδων Βάττος Εἰπέ μοι ὦ Κορύδων, τίνος αἱ βόεσ; ἦ ῥα Φιλώνδα; Κορύδων οὔκ, ἀλλ΄ Αἴγωνοσ· βόσκειν δέ μοι αὐτὰς ἔδωκεν. Βάττος ἦ πᾴ ψε κρύβδαν τὰ ποθέσπερα πάσας ἀμέλγεισ; Κορύδων ἀλλ΄ ὁ γέρων ὑφίητι τὰ μοσχία κἠμὲ φυλάσσει. Βάττος αὐτὸς δ΄ ἐς τίν΄ ἄφαντος ὁ βουκόλος ᾤχετο χώραν;  Κορύδων οὐκ ἄκουσασ; ἄγων νιν ἐπ΄ ̓Αλφεὸν ᾤχετο Μίλων. Βάττος καὶ πόκα τῆνος ἔλαιον ἐν ὀφθαλμοῖσιν ὀπώπει; Κορύδων φαντί νιν ̔Ηρακλῆι βίην καὶ κάρτος ἐρίσδειν. Βάττος κἤμ΄ ἔφαθ΄ ἁ μάτηρ Πολυδεύκεος εἶμεν ἀμείνω. Κορύδων κᾤχετ΄ ἔχων σκαπάναν τε καὶ εἴκατι τουτόθε μᾶλα. Βάττος πείσαι τοι Μίλων καὶ τὼς λύκος αὐτίκα λυσσῆν. Κορύδων ταὶ δαμάλαι δ΄ αὐτὸν μυκώμεναι αἵδε ποθεῦντι. Βάττος δειλαῖαί γ΄ αὗται· τὸν βουκόλον ὡς κακὸν εὗρον. Κορύδων ἦ μὰν δειλαῖαί γε, καὶ οὐκέτι λῶντι νέμεσθαι. Βάττος τήνας μὲν δή τοι τᾶς πόρτιος αὐτὰ λέλειπται τὠστία. μὴ πρῶκας σιτίζεται ὥσπερ ὁ τέττιξ; Κορύδων οὐ Δᾶν, ἀλλ΄ ὁκὰ μέν νιν ἐπ΄ Αἰσάροιο νομεύω καὶ μαλακῶ χόρτοιο καλὰν κώμυθα δίδωμι, ἄλλοκα δὲ σκαίρει τὸ βαθύσκιον ἀμφὶ Λάτυμνον.  Βάττος λεπτὸς μὰν χὡ ταῦρος ὁ πυρρίχοσ. εἴθε λάχοιεν τοὶ τῶ Λαμπριάδα, τοὶ δαμόται, ὅκκα θύωντι τᾷ ̔́Ηρᾳ, τοιόνδε· κακοχράσμων γὰρ ὁ δᾶμοσ. Κορύδων καὶ μὰν ἐς Στομάλιμνον ἐλαύνεται ἔς τε τὰ Φύσκω, καὶ ποτὶ τὸν Νήαιθον, ὅπᾳ καλὰ πάντα φύοντι, αἰγίπυρος καὶ κνύζα καὶ εὐώδης μελίτεια. Βάττος φεῦ φεῦ βασεῦνται καὶ ταὶ βόες ὦ τάλαν Αἴγων εἰς ̓Αίδαν, ὅκα καὶ τὺ κακᾶς ἠράσσαο νίκασ, χἁ σῦριγξ εὐρῶτι παλύνεται, ἅν ποκ΄ ἐπάξα. Κορύδων οὐ τήνα γ΄, οὐ Νύμφασ, ἐπεὶ ποτὶ Πῖσαν ἀφέρπων δῶρον ἐμοί νιν ἔλειπεν· ἐγὼ δέ τις εἰμὶ μελικτάσ, κεὖ μὲν τὰ Γλαύκας ἀγκρούομαι, εὖ δὲ τὰ Πύρρω. αἰνέω τάν τε Κρότωνα--καλὰ πόλισ, ἅ τε Ζάκυνθοσ-- καὶ τὸ ποταῷον, τὸ Λακίνιον ᾇπερ ὁ πύκτας Αἴγων ὀγδώκοντα μόνος κατεδαίσατο μάζασ. τηνεῖ καὶ τὸν ταῦρον ἀπ΄ ὤρεος ἆγε πιάξας τᾶς ὁπλᾶς κἤδωκ΄ ̓Αμαρυλλίδι, ταὶ δὲ γυναῖκες μακρὸν ἀνάυσαν, χὡ βουκόλος ἐξεγέλασσεν. Βάττος ὦ χαρίεσσ΄ ̓Αμαρυλλί, μόνας σέθεν οὐδὲ θανοίσας λασεύμεσθ΄· ὅσον αἶγες ἐμὶν φίλαι, ὅσσον ἀπέσβησ. αἰαῖ τῶ σκληρῶ μάλα δαίμονοσ, ὅς με λελόγχει.  Κορύδων θαρσεῖν χρὴ φίλε Βάττε· τάχ΄ αὔριον ἔσσετ΄ ἄμεινον. ἐλπίδες ἐν ζωοῖσιν, ἀνέλπιστοι δὲ θανόντεσ. χὡ Ζεὺς ἄλλοκα μὲν πέλει αἴθριοσ, ἄλλοκα δ΄ ὕει. Βάττος θαρσέω. βάλλε κάτωθε τὰ μοσχία· τᾶς γὰρ ἐλαίας τὸν θαλλὸν τρώγοντι τὰ δύσσοα. σίτθ΄ ὁ λέπαργοσ. Κορύδων σίτθ΄ ἁ Κυμαίθα ποτὶ τὸν λόφον. οὐκ ἐσακούεισ; ἡξῶ ναὶ τὸν Πᾶνα κακὸν τέλος αὐτίκα δωσῶν, εἰ μὴ ἄπει τουτῶθεν. ἴδ΄ αὖ πάλιν ἅδε ποθέρπει. εἴθ΄ ἦν μοι ῥοικὸν τὸ λαγωβόλον, ὥς τυ πάταξα. Βάττος θᾶσαί μ΄ ὦ Κορύδων πὸτ τῶ Διόσ· ἁ γὰρ ἄκανθα ἀρμοῖ μ΄ ὧδ΄ ἐπάταξ΄ ὑπὸ τὸ σφυρόν. ὡς δὲ βαθεῖαι τἀτρακτυλλίδες ἐντί. κακῶς ἁ πόρτις ὄλοιτο· ἐς ταύταν ἐτύπην χασμεύμενοσ. ἦ ῥά γε λεύσσεισ; Κορύδων ναὶ ναί, τοῖς ὀνύχεσσιν ἔχω τέ νιν· ἅδε καὶ αὐτά. Βάττος ὁσσίχον ἐστὶ τὸ τύμμα καὶ ἁλίκον ἄνδρα δαμάζει. Κορύδων εἰς ὄρος ὅκχ΄ ἕρπῃσ, μὴ νήλιπος ἔρχεο Βάττε. ἐν γὰρ ὄρει ῥάμνοί τε καὶ ἀσπάλαθοι κομέονται. Βάττος εἴπ΄ ἄγε μ΄ ὦ Κορύδων, τὸ γερόντιον ἦ ῥα διώκει, τήναν τὰν κυάνοφρυν ἐρωτίδα, τᾶς ποκ΄ ἐκνίσθη;  Κορύδων ἀκμάν γ΄ ὦ δειλαῖε· πρόαν γε μὲν αὐτὸς ἐπενθὼν καὶ ποτὶ τᾷ μάνδρᾳ κατελάμβανον ἆμος ἐνήργει. Βάττος εὖ γ΄ ὤνθρωπε φιλοῖφα. τό τοι γένος ἢ Σατυρίσκοις ἐγγύθεν ἢ Πάνεσσι κακοκνάμοισιν ἐρίσδεισ.   Βουκολιασταὶ Κομάτας καὶ Λάκων Κομάτας Αἶγες ἐμαί, τῆνον τὸν ποιμένα τόνδε Σιβύρτα φεύγετε τὸν Λάκωνα· τό μευ νάκος ἐχθὲς ἔκλεψεν. Λάκων οὐκ ἀπὸ τᾶς κράνασ; σίττ΄ ἀμνίδεσ. οὐκ ἐσορῆτε τόν μευ τὰν σύριγγα πρόαν κλέψαντα Κομάταν; Κομάτας τὰν ποίαν σύριγγα; τὺ γάρ ποκα δῶλε Σιβύρτα ἐκτάσα σύριγγα; τί δ΄ οὐκέτι σὺν Κορύδωνι ἀρκεῖ τοι καλάμας αὐλὸν ποππύσδεν ἔχοντι; Λάκων τάν μοι ἔδωκε Λύκων ὦλεύθερε. τὶν δὲ τὸ ποῖον Λάκων ἀγκλέψας πόκ΄ ἔβα νάκοσ; εἰπὲ Κομάτα· οὐδὲ γὰρ Εὐμάρᾳ τῷ δεσπότᾳ ἦς τι ἐνεύδειν.  Κομάτας τὸ Κροκύλος μοι ἔδωκε, τὸ ποικίλον, ἁνίκ΄ ἔθυσε ταῖς Νύμφαις τὰν αἶγα· τὺ δ΄ ὦ κακὲ καὶ τόκ΄ ἐτάκευ βασκαίνων, καὶ νῦν με τὰ λοίσθια γυμνὸν ἔθηκασ. Λάκων οὐκ αὐτὸν τὸν Πᾶνα τὸν ἄκτιον, οὐ τέ γε Λάκων τὰν βαίταν ἀπέδυσ΄ ὁ Καλαιθίδοσ, ἢ κατὰ τήνας τᾶς πέτρας ὤνθρωπε μανεὶς ἐς Κρᾶθιν ἁλοίμαν. Κομάτας οὐ μὰν οὐκ αὐτὰς τὰς λιμνάδας ὦγαθὲ Νύμφασ, αἵτέ μοι ἵλαοί τε καὶ εὐμενέες τελέθοιεν, οὔ τευ τὰν σύριγγα λαθὼν ἔκλεψε Κομάτασ. Λάκων αἴ τοι πιστεύσαιμι, τὰ Δάφνιδος ἄλγε΄ ἀροίμαν. ἀλλ΄ ὦν αἴκα λῇς ἔριφον θέμεν--ἔστι μὲν οὐδὲν ἱερόν--ἀλλά γε τοι διαείσομαι, ἕστέ κ΄ ἀπείπῃσ. Κομάτας ὗς ποτ΄ ̓Αθαναίαν ἔριν ἤρισεν. ἠνίδε κεῖται ὥριφοσ· ἀλλά γε καὶ τὺ τὸν εὔβοτον ἀμνὸν ἔρισδε. Λάκων καὶ πῶς ὦ κίναδος τὺ τάδ΄ ἔσσεται ἐξ ἴσω ἁμίν; τίς τρίχας ἀντ΄ ἐρίων ἐποκίξατο; τίς δὲ παρεύσας αἰγὸς πρατοτόκοιο κακὰν κύνα δήλετ΄ ἀμέλγειν;  Κομάτας ὅστις νικασεῖν τὸν πλατίον ὡς τὺ πεποίθεισ, σφὰξ βομβέων τέττιγος ἐναντίον. ἀλλὰ γὰρ οὔ τοι ὥριφος ἰσοπαλήσ, τυῖδ΄ ὁ τράγος οὗτοσ. ἔρισδε. Λάκων μὴ σπεῦδ΄· οὐ γάρ τοι πυρὶ θάλπεαι. ἅδιον ᾀσῇ τεῖδ΄ ὑπὸ τὰν κότινον καὶ τἄλσεα ταῦτα καθίξασ. ψυχρὸν ὕδωρ τουτεῖ καταλείβεται· ὧδε πεφύκει ποία χἁ στιβὰς ἅδε, καὶ ἀκρίδες ὧδε λαλεῦντι. Κομάτας ἀλλ΄ οὔ τι σπεύδω· μέγα δ΄ ἄχθομαι, εἰ τύ με τολμῇς ὄμμασι τοῖς ὀρθοῖσι ποτιβλέπεν, ὅν ποκ΄ ἐόντα παῖδ΄ ἔτ΄ ἐγὼν ἐδίδασκον. ἴδ΄ ἁ χάρις ἐς τί ποθ΄ ἕρπει. θρέψαι καὶ λυκιδεῖσ, θρέψαι κύνασ, ὥς τυ φάγωντι. Λάκων καὶ πόκ΄ ἐγὼ παρὰ τεῦς τι μαθὼν καλὸν ἢ καὶ ἀκούσας μέμναμ΄; ὦ φθονερὸν τὺ καὶ ἀπρεπὲς ἀνδρίον αὔτωσ.  ἀλλὰ γὰρ ἕρφ΄ ὦδ΄, ἕρπε, καὶ ὕστατα βουκολιαξῇ. Κομάτας οὐχ ἑρψῶ τηνεῖ· τουτεῖ δρύεσ, ὧδε κύπειροσ, ὧδε καλὸν βομβεῦντι ποτὶ σμήνεσσι μέλισσαι· ἔνθ΄ ὕδατος ψυχρῶ κρᾶναι δύο· ταὶ δ΄ ἐπὶ δένδρει ὄρνιχες λαλαγεῦντι· καὶ ἁ σκιὰ οὐδὲν ὁμοία τᾷ παρὰ τίν· βάλλει δὲ καὶ ἁ πίτυς ὑψόθε κώνοισ. Λάκων ἦ μὰν ἀρνακίδας τε καὶ εἴρια τεῖδε πατησεῖσ, αἴκ΄ ἔνθῃσ, ὕπνω μαλακώτερα· ταὶ δὲ τραγεῖαι ταὶ παρὰ τὶν ὄσδοντι κακώτερον ἢ τύ περ ὄσδεισ.  στασῶ δὲ κρατῆρα μέγαν λευκοῖο γάλακτος ταῖς Νύμφαισ, στασῶ δὲ καὶ ἁδέος ἄλλον ἐλαίω. Κομάτας αἰ δέ κε καὶ τὺ μόλῃσ, ἁπαλὰν πτέριν ὧδε πατησεῖς καὶ γλάχων΄ ἀνθεῦσαν· ὑπεσσεῖται δὲ χιμαιρᾶν δέρματα τῶν παρὰ τὶν μαλακώτερα τετράκις ἀρνῶν. στασῶ δ΄ ὀκτὼ μὲν γαυλὼς τῷ Πανὶ γάλακτοσ, ὀκτὼ δὲ σκαφίδας μέλιτος πλέα κηρί΄ ἐχοίσασ. Λάκων αὐτόθε μοι ποτέρισδε καὶ αὐτόθε βουκολιάσδευ· τὰν σαυτῶ πατέων ἔχε τὰς δρύασ. ἀλλὰ τίς ἄμμε τίς κρινεῖ; αἴθ΄ ἔνθοι πόθ΄ ὁ βουκόλος ὧδ΄ ὁ Λυκώπασ. Κομάτας οὐδὲν ἐγὼ τήνω ποτιδεύομαι· ἀλλὰ τὸν ἄνδρα, αἰ λῇσ, τὸν δρυτόμον βωστρήσομεσ, ὃς τὰς ἐρείκας τήνας τὰς παρὰ τὶν ξυλοχίζεται· ἔστι δὲ Μόρσων. Λάκων βωστρέωμεσ. Κομάτας τὺ κάλει νιν. Λάκων ἴθ΄ ὦ ξένε μικκὸν ἄκουσον τεῖδ΄ ἐνθών· ἄμμες γὰρ ἐρίσδομεσ, ὅστις ἀρείων βουκολιαστάς ἐστι. τὺ δ΄ ὦ φίλε μήτ΄ ἐμὲ Μόρσων ἐν χάριτι κρίνῃσ, μήτ΄ ὦν τύγα τοῦτον ὀνάσῃσ. Κομάτας ναὶ ποτὶ τᾶν Νυμφᾶν Μόρσων φίλε μήτε Κομάτᾳ τὸ πλέον ἰθύνῃσ, μήτ΄ ὦν τύγα τῷδε χαρίξῃ. ἅδέ τοι ἁ ποίμνα τῶ Θουρίω ἐστὶ Σιβύρτα, Εὐμάρα δὲ τὰς αἶγας ὁρῇς φίλε τῶ Συβαρίτα.  Λάκων μή τύ τις ἠρώτη πὸτ τῶ Διόσ, αἴτε Σιβύρτα αἴτ΄ ἐμόν ἐστι κάκιστε τὸ ποίμνιον; ὡς λάλος ἐσσί. Κομάτας βέντισθ΄ οὗτοσ, ἐγὼ μὲν ἀλαθέα πάντ΄ ἀγορεύω κοὐδὲν καυχέομαι· τὺ δ΄ ἄγαν φιλοκέρτομος ἐσσί. Λάκων εἶα λέγ΄ εἴ τι λέγεισ, καὶ τὸν ξένον ἐς πόλιν αὖθις ζῶντ΄ ἄφεσ· ὦ Παιάν, ἦ στωμύλος ἦσθα Κομάτα. Κομάτας ταὶ Μοῖσαί με φιλεῦντι πολὺ πλέον ἢ τὸν ἀοιδὸν Δάφνιν· ἐγὼ δ΄ αὐταῖς χιμάρως δύο πρᾶν ποκ΄ ἔθυσα. Λάκων καὶ γὰρ ἔμ΄ ὡπόλλων φιλέει μέγα, καὶ καλὸν αὐτῷ κριὸν ἐγὼ βόσκω. τὰ δὲ Κάρνεα καὶ δὴ ἐφέρπει. Κομάτας πλὰν δύο τὰς λοιπὰς διδυματόκος αἶγας ἀμέλγω, καί μ΄ ἁ παῖς ποθορεῦσα "τάλαν" λέγει "αὐτὸς ἀμέλγεισ;" Λάκων φεῦ φεῦ Λάκων τοι ταλάρως σχεδὸν εἴκατι πληροῖ τυρῶ καὶ τὸν ἄναβον ἐν ἄνθεσι παῖδα μολύνει. Κομάτας βάλλει καὶ μάλοισι τὸν αἰπόλον ἁ Κλεαρίστα τὰς αἶγας παρελᾶντα καὶ ἁδύ τι ποππυλιάσδει. Λάκων κἠμὲ γὰρ ὁ Κρατίδας τὸν ποιμένα λεῖος ὑπαντῶν ἐκμαίνει· λιπαρὰ δὲ παρ΄ αὐχένα σείετ΄ ἔθειρα.  Κομάτας ἀλλ΄ οὐ σύμβλητ΄ ἐστὶ κυνόσβατος οὐδ΄ ἀνεμώνα πρὸς ῥόδα, τῶν ἄνδηρα παρ΄ αἱμασιαῖσι πεφύκει. Λάκων οὐδὲ γὰρ οὐδ΄ ἀκύλοις ὁμομαλίδεσ· αἱ μὲν ἔχοντι λυπρὸν ἀπὸ πρίνοιο λεπύριον, αἱ δὲ μελιχραί. Κομάτας κἠγὼ μὲν δωσῶ τᾷ παρθένῳ αὐτίκα φάσσαν ἐκ τᾶς ἀρκεύθω καθελών· τηνεῖ γὰρ ἐφίσδει. Λάκων ἀλλ΄ ἐγὼ ἐς χλαῖναν μαλακὸν πόκον, ὁππόκα πέξω τὰν οἶν τὰν πέλλαν, Κρατίδᾳ δωρήσομαι αὐτόσ. Κομάτας σίττ΄ ἀπὸ τᾶς κοτίνω ταὶ μηκάδεσ· ὧδε νέμεσθε, ὡς τὸ κάταντες τοῦτο γεώλοφον αἵ τε μυρῖκαι. Λάκων οὐκ ἀπὸ τᾶς δρυὸς οὗτος ὁ Κώναρος ἅ τε Κιναίθα; τουτεῖ βοσκησεῖσθε ποτ΄ ἀντολάσ, ὡς ὁ Φάλαροσ. Κομάτας ἔστι δέ μοι γαυλὸς κυπαρίσσινοσ, ἔστι δὲ κρατήρ, ἔργον Πραξιτέλευσ· τᾷ παιδὶ δὲ ταῦτα φυλάσσω. Λάκων χἁμῖν ἐστι κύων φιλοποίμνιοσ, ὃς λύκος ἄγχει, ὃν τῷ παιδὶ δίδωμι τὰ θηρία πάντα διώκειν. Κομάτας ἀκρίδεσ, αἳ τὸν φραγμὸν ὑπερπαδῆτε τὸν ἁμόν, μή μευ λωβασεῖσθε τὰς ἀμπέλοσ· ἐντὶ γὰρ ἇβαι.  Λάκων τοὶ τέττιγεσ, ὁρῆτε τὸν αἰπόλον ὡς ἐρεθίζω· οὑτῶς χὑμές θην ἐρεθίζετε τὼς καλαμευτάσ. Κομάτας μισέω τὰς δασυκέρκος ἀλώπεκασ, αἳ τὰ Μίκωνος αἰεὶ φοιτῶσαι τὰ ποθέσπερα ῥαγίζοντι. Λάκων καὶ γὰρ ἐγὼ μισέω τὼς κανθάροσ, οἳ τὰ Φιλώνδα σῦκα κατατρώγοντες ὑπανέμιοι φορέονται. Κομάτας ἦ οὐ μέμνᾳ, ὅκ΄ ἐγώ τυ κατήλασα, καὶ τὺ σεσαρὼς εὖ ποτεκιγκλίζευ καὶ τᾶς δρυὸς εἴχεο τήνασ; Λάκων τοῦτο μὲν οὐ μέμναμ΄· ὅκα μάν ποκα τεῖδέ τυ δήσας Εὐμάρας ἐκάθηρε καλῶς μάλα, τοῦτό γ΄ ἴσαμι. Κομάτας ἦ δή τις Μόρσων πικραίνεται· ἢ οὐχὶ παρῄσθευ; σκίλλας ἰὼν γραίας ἀπὸ σάματος αὐτίκα τίλλειν. Λάκων κἠγὼ μὰν κνίζω Μόρσων τινά· καὶ τὺ δὲ λεύσσεισ. ἐνθὼν τὰν κυκλάμινον ὄρυσσέ νυν ἐς τὸν ̓́Αλεντα. Κομάτας ̔Ιμέρα ἀνθ΄ ὕδατος ῥείτω γάλα, καὶ τὺ δὲ Κράθι οἴνῳ πορφύροισ, τὰ δέ τ΄ οἴσυα καρπὸν ἐνείκαι. Λάκων ῥείτω χἁ Συβαρῖτις ἐμὶν μέλι, καὶ τὸ πότορθρον ἁ παῖς ἀνθ΄ ὕδατος τᾷ κάλπιδι κηρία βάψαι.  Κομάτας ταὶ μὲν ἐμαὶ κύτισόν τε καὶ αἴγιλον αἶγες ἔδοντι, καὶ σχῖνον πατέοντι καὶ ἐν κομάροισι κέχυνται. Λάκων ταῖσι δ΄ ἐμαῖς ὀίεσσι πάρεστι μὲν ἁ μελίτεια φέρβεσθαι, πολλὸς δὲ καὶ ὡς ῥόδα κίσθος ἐπανθεῖ. Κομάτας οὐκ ἔραμ΄ ̓Αλκίππασ, ὅτι με πρᾶν οὐκ ἐφίλασε τῶν ὤτων καθελοῖσ΄, ὅκά οἱ τὰν φάσσαν ἔδωκα. Λάκων ἀλλ΄ ἐγὼ Εὐμήδευς ἔραμαι μέγα· καὶ γὰρ ὅκ΄ αὐτῷ τὰν σύριγγ΄ ὤρεξα, καλόν τί με κάρτ΄ ἐφίλασεν. Κομάτας οὐ θεμιτὸν Λάκων ποτ΄ ἀηδόνα κίσσας ἐρίσδειν, οὐδ΄ ἔποπας κύκνοισι· τὺ δ΄ ὦ τάλαν ἐσσὶ φιλεχθήσ. Μόρσων παύσασθαι κέλομαι τὸν ποιμένα. τὶν δὲ Κομάτα δωρεῖται Μόρσων τὰν ἀμνίδα· καὶ τὺ δὲ θύσας ταῖς Νύμφαις Μόρσωνι καλὸν κρέας αὐτίκα πέμψον. Κομάτας πεμψῶ ναὶ τὸν Πᾶνα. φριμάσσεο πᾶσα τραγίσκων νῦν ἀγέλα· κἠγὼ γὰρ ἴδ΄ ὡς μέγα τοῦτο καχαξῶ κὰτ τῶ Λάκωνος τῶ ποιμένοσ, ὅττι πόκ΄ ἤδη ἀνυσάμαν τὰν ἀμνόν· ἐς ὠρανὸν ὔμμιν ἁλεῦμαι. αἶγες ἐμαὶ θαρσεῖτε κερούτιδεσ· αὔριον ὔμμε πάσας ἐγὼ λουσῶ Συβαρίτιδος ἔνδοθι λίμνασ.  οὗτος ὁ Λευκίτας ὁ κορυπτίλοσ, εἴ τιν΄ ὀχευσεῖς τᾶν αἰγῶν, φλασσῶ τυ πρὶν ἤ γ΄ ἐμὲ καλλιερῆσαι ταῖς Νύμφαις τὰν ἀμνόν. ὁ δ΄ αὖ πάλιν. ἀλλὰ γενοίμαν, αἰ μή τυ φλάσσαιμι, Μελάνθιος ἀντὶ Κομάτα.   Βουκολιασταὶ Δάφνις καὶ Δαμοίτας Δαμοίτας χὡ Δάφνις ὁ βουκόλος εἰς ἕνα χῶρον τὰν ἀγέλαν πόκ΄ ̓́Αρατε συνάγαγον· ἦς δ΄ ὁ μὲν αὐτῶν πυρρόσ, ὁ δ΄ ἡμιγένειοσ· ἐπὶ κράναν δέ τιν΄ ἄμφω ἑζόμενοι θέρεος μέσῳ ἄματι τοιάδ΄ ἄειδον. πρᾶτος δ΄ ἄρξατο Δάφνισ, ἐπεὶ καὶ πρᾶτος ἔρισδε. Βάλλει τοι Πολύφαμε τὸ ποίμνιον ἁ Γαλάτεια μάλοισιν, δυσέρωτα τὸν αἰπόλον ἄνδρα καλεῦσα· καὶ τύ νιν οὐ ποθόρησθα τάλαν τάλαν, ἀλλὰ κάθησαι ἁδέα συρίσδων. πάλιν ἅδ΄ ἴδε τὰν κύνα βάλλει, ἅ τοι τᾶν ὀίων ἕπεται σκοπόσ· ἁ δὲ βαΰσδει εἰς ἅλα δερκομένα, τὰ δέ νιν καλὰ κύματα φαίνει ἅσυχα καχλάζοντα ἐπ΄ αἰγιαλοῖο θέοισαν. φράζεο μὴ τᾶς παιδὸς ἐπὶ κνάμαισιν ὀρούσῃ ἐξ ἁλὸς ἐρχομένασ, κατὰ δὲ χρόα καλὸν ἀμύξῃ. ἁ δὲ καὶ αὐτόθε τοι διαθρύπτεται, ὡς ἀπ΄ ἀκάνθας ταὶ καπυραὶ χαῖται, τὸ καλὸν θέρος ἁνίκα φρύγει·  καὶ φεύγει φιλέοντα καὶ οὐ φιλέοντα διώκει, καὶ τὸν ἀπὸ γραμμᾶς κινεῖ λίθον· ἦ γὰρ ἔρωτι πολλάκις ὦ Πολύφαμε τὰ μὴ καλὰ καλὰ πέφανται. Τῷ δ΄ ἐπὶ Δαμοίτας ἀνεβάλλετο καὶ τάδ΄ ἄειδεν. Εἶδον ναὶ τὸν Πᾶνα, τὸ ποίμνιον ἁνίκ΄ ἔβαλλε, κοὔ μ΄ ἔλαθ΄, οὔ, τὸν ἐμὸν ἕνα τὸν γλυκύν, ᾧπερ ὅρημι ἐς τέλοσ· αὐτὰρ ὁ μάντις ὁ Τήλεμος ἔχθρ΄ ἀγορεύων ἐχθρὰ φέροι ποτὶ οἶκον, ὅπως τεκέεσσι φυλάσσοι. ἀλλὰ καὶ αὐτὸς ἐγὼ κνίζων πάλιν οὐ ποθόρημι, ἀλλ΄ ἄλλαν τινὰ φαμὶ γυναῖκ΄ ἔχεν· ἁ δ΄ ἀίοισα ζαλοῖ μ΄ ὦ Παιὰν καὶ τάκεται, ἐκ δὲ θαλάσσας οἰστρεῖ παπταίνοισα ποτ΄ ἄντρά τε καὶ ποτὶ ποίμνασ. σίξα δ΄ ὑλακτεῖν νιν καὶ τᾷ κυνί· καὶ γὰρ ὅκ΄ ἤρων αὐτᾶσ, ἐκνυζεῖτο ποτ΄ ἰσχία ῥύγχος ἔχοισα. ταῦτα δ΄ ἴσως ἐσορεῦσα ποεῦντά με πολλάκι πεμψεῖ ἄγγελον. αὐτὰρ ἐγὼ κλᾳξῶ θύρασ, ἕστέ κ΄ ὀμόσσῃ αὐτά μοι στορεσεῖν καλὰ δέμνια τᾶσδ΄ ἐπὶ νάσω. καὶ γάρ θην οὐδ΄ εἶδος ἔχω κακόν, ὥς με λέγοντι. ἦ γὰρ πρᾶν ἐς πόντον ἐσέβλεπον, ἦς δὲ γαλάνα, καὶ καλὰ μὲν τὰ γένεια, καλὰ δέ μευ ἁ μία κώρα, ὡς παρ΄ ἐμὶν κέκριται, κατεφαίνετο, τῶν δέ τ΄ ὀδόντων λευκοτέραν αὐγὰν Παρίας ὑπέφαινε λίθοιο. ὡς μὴ βασκανθῶ δέ, τρὶς εἰς ἐμὸν ἔπτυσα κόλπον· ταῦτα γὰρ ἁ γραία με Κοτυταρὶς ἐξεδίδαξε. [ἃ πρᾶν ἀμάντεσσι παρ΄ ̔Ιπποκίωνι ποταύλει.] Τόσσ΄ εἰπὼν τὸν Δάφνιν ὁ Δαμοίτας ἐφίλησε, χὡ μὲν τῷ σύριγγ΄, ὁ δὲ τῷ καλὸν αὐλὸν ἔδωκεν.  αὔλει Δαμοίτασ, σύρισδε δὲ Δάφνις ὁ βούτασ, ὠρχεῦντ΄ ἐν μαλακᾷ ταὶ πόρτιες αὐτίκα ποίᾳ. νίκη μὰν οὐδάλλοσ, ἀνήσσατοι δ΄ ἐγένοντο.   Θαλύσια ͂̓Ης χρόνος ἁνίκ΄ ἐγώ τε καὶ Εὔκριτος ἐς τὸν ̔́Αλεντα εἵρπομες ἐκ πόλιοσ, σὺν καὶ τρίτος ἁμὶν ̓Αμύντασ· τᾷ Δηοῖ γὰρ ἔτευχε θαλύσια καὶ Φρασίδαμος κἀντιγένησ, δύο τέκνα Λυκωπέοσ, εἴ τί περ ἐσθλὸν χᾳῶν τῶν ἐπάνωθεν, ἀπὸ Κλυτίας τε καὶ αὐτῶ Χάλκωνοσ, Βούριναν ὃς ἐκ ποδὸς ἄνυσε κράναν εὖ ἐνερεισάμενος πέτρᾳ γόνυ· ταὶ δὲ παρ΄ αὐτὰν αἴγειροι πτελέαι τε ἐύσκιον ἄλσος ὕφαινον, χλωροῖσιν πετάλοισι κατηρεφέες κομόωσαι. κοὔπω τὰν μεσάταν ὁδὸν ἄνυμεσ, οὐδὲ τὸ σᾶμα ἁμὶν τὸ Βρασίλα κατεφαίνετο, καὶ τὸν ὁδίταν ἐσθλὸν σὺν Μοίσαισι Κυδωνικὸν εὕρομες ἄνδρα, οὔνομα μὲν Λυκίδαν, ἦς δ΄ αἰπόλοσ, οὐδέ κέ τίς νιν ἠγνοίησεν ἰδών, ἐπεὶ αἰπόλῳ ἔξοχ΄ ἐῴκει. ἐκ μὲν γὰρ λασίοιο δασύτριχος εἶχε τράγοιο κνακὸν δέρμ΄ ὤμοισι νέας ταμίσοιο ποτόσδον, ἀμφὶ δέ οἱ στήθεσσι γέρων ἐσφίγγετο πέπλος ζωστῆρι πλακερῷ, ῥοικὰν δ΄ ἔχεν ἀγριελαίω  δεξιτερᾷ κορύναν. καί μ΄ ἀτρέμας εἶπε σεσαρὼς ὄμματι μειδιόωντι, γέλως δέ οἱ εἴχετο χείλευσ· "Σιμιχίδα, πᾷ δὴ τὸ μεσαμέριον πόδας ἕλκεισ, ἁνίκα δὴ καὶ σαῦρος ἐν αἱμασιαῖσι καθεύδει, οὐδ΄ ἐπιτυμβίδιαι κορυδαλλίδες ἠλαίνοντι; ἦ μετὰ δαῖτα κλητὸς ἐπείγεαι; ἤ τινος ἀστῶν λανὸν ἔπι θρώσκεισ; ὥς τοι ποσὶ νισσομένοιο πᾶσα λίθος πταίοισα ποτ΄ ἀρβυλίδεσσιν ἀείδει." τὸν δ΄ ἐγὼ ἀμείφθην· "Λυκίδα φίλε, φαντί τυ πάντες συριγκτὰν ἔμεναι μέγ΄ ὑπείροχον ἔν τε νομεῦσιν ἔν τ΄ ἀμητήρεσσι. τὸ δὴ μάλα θυμὸν ἰαίνει ἁμέτερον· καί τοι κατ΄ ἐμὸν νόον ἰσοφαρίζειν ἔλπομαι. ἁ δ΄ ὁδὸς ἅδε θαλυσιάσ· ἦ γὰρ ἑταῖροι ἀνέρες εὐπέπλῳ Δαμάτερι δαῖτα τελεῦντι ὄλβω ἀπαρχόμενοι· μάλα γάρ σφισι πίονι μέτρῳ ἁ δαίμων εὔκριθον ἀνεπλήρωσεν ἀλωάν. ἀλλ΄ ἄγε δή--ξυνὰ γὰρ ὁδόσ, ξυνὰ δὲ καὶ ἀώσ-- βουκολιασδώμεσθα· τάχ΄ ὥτερος ἄλλον ὀνασεῖ. καὶ γὰρ ἐγὼ Μοισᾶν καπυρὸν στόμα, κἠμὲ λέγοντι πάντες ἀοιδὸν ἄριστον· ἐγὼ δέ τις οὐ ταχυπειθήσ, οὐ Δᾶν· οὐ γάρ πω κατ΄ ἐμὸν νόον οὔτε τὸν ἐσθλὸν Σικελίδαν νίκημι τὸν ἐκ Σάμω οὔτε Φιλητᾶν ἀείδων, βάτραχος δὲ ποτ΄ ἀκρίδας ὥς τις ἐρίσδω." ὣς ἐφάμαν ἐπίταδεσ· ὁ δ΄ αἰπόλος ἁδὺ γελάσσασ, "τάν τοι" ἔφα "κορύναν δωρύττομαι, οὕνεκεν ἐσσὶ πᾶν ἐπ΄ ἀλαθείᾳ πεπλασμένον ἐκ Διὸς ἔρνοσ. ὥς μοι καὶ τέκτων μέγ΄ ἀπέχθεται, ὅστις ἐρευνῇ ἶσον ὄρευς κορυφᾷ τελέσαι δόμον εὐρυμέδοντοσ, καὶ Μοισᾶν ὄρνιχεσ, ὅσοι ποτὶ Χῖον ἀοιδὸν ἀντία κοκκύζοντες ἐτώσια μοχθίζοντι.  ἀλλ΄ ἄγε βουκολικᾶς ταχέως ἀρχώμεθ΄ ἀοιδᾶσ, Σιμιχίδα· κἠγὼ μέν--ὅρη φίλοσ, εἴ τοι ἀρέσκει τοῦθ΄ ὅ τι πρᾶν ἐν ὄρει τὸ μελύδριον ἐξεπόνασα." Λυκίδας ̓́Εσσεται ̓Αγεάνακτι καλὸς πλόος ἐς Μυτιλήναν, χὥταν ἐφ΄ ἑσπερίοις ἐρίφοις νότος ὑγρὰ διώκῃ κύματα, χὡρίων ὅτ΄ ἐπ΄ ὠκεανῷ πόδας ἴσχῃ, αἴκεν τὸν Λυκίδαν ὀπτεύμενον ἐξ ̓Αφροδίτας ῥύσηται· θερμὸς γὰρ ἔρως αὐτῶ με καταίθει. χἁλκυόνες στορεσεῦντι τὰ κύματα τάν τε θάλασσαν τόν τε νότον τόν τ΄ εὖρον, ὃς ἔσχατα φυκία κινεῖ· ἁλκυόνεσ, γλαυκαῖς Νηρηίσι ταί τε μάλιστα ὀρνίχων ἐφίλαθεν, ὅσαις τέ περ ἐξ ἁλὸς ἄγρα. ̓Αγεάνακτι πλόον διζημένῳ ἐς Μυτιλήναν ὥρια πάντα γένοιτο, καὶ εὔπλοξν ὅρμον ἵκοιτο. κἠγὼ τῆνο κατ΄ ἆμαρ ἀνήτινον ἢ ῥοδόεντα ἢ καὶ λευκοΐων στέφανον περὶ κρατὶ φυλάσσων τὸν Πτελεατικὸν οἶνον ἀπὸ κρατῆρος ἀφυξῶ πὰρ πυρὶ κεκλιμένοσ, κύαμον δέ τις ἐν πυρὶ φρυξεῖ. χἁ στιβὰς ἐσσεῖται πεπυκασμένα ἕστ΄ ἐπὶ πᾶχυν κνύζᾳ τ΄ ἀσφοδέλῳ τε πολυγνάμπτῳ τε σελίνῳ. καὶ πίομαι μαλακῶς μεμνημένος ̓Αγεάνακτος αὐταῖσιν κυλίκεσσι καὶ ἐς τρύγα χεῖλος ἐρείδων. αὐλησεῦντι δέ μοι δύο ποιμένεσ, εἷς μὲν ̓Αχαρνεύσ, εἷς δὲ Λυκωπίτασ· ὁ δὲ Τίτυρος ἐγγύθεν ᾀσεῖ, ὥς ποκα τᾶς Ξενέας ἠράσσατο Δάφνις ὁ βούτασ, χὡς ὄρος ἀμφ΄ ἐπονεῖτο, καὶ ὡς δρύες αὐτὸν ἐθρήνευν, ̔Ιμέρα αἵτε φύοντι παρ΄ ὄχθῃσιν ποταμοῖο, εὖτε χιὼν ὥς τις κατετάκετο μακρὸν ὑφ΄ Αἷμον ἢ ̓́Αθω ἢ ̔Ροδόπαν ἢ Καύκασον ἐσχατόωντα.  ᾀσεῖ δ΄ ὥς ποκ΄ ἔδεκτο τὸν αἰπόλον εὐρέα λάρναξ ζωὸν ἐόντα κακαῖσιν ἀτασθαλίαισιν ἄνακτοσ, ὥς τέ νιν αἱ σιμαὶ λειμωνόθε φέρβον ἰοῖσαι κέδρον ἐς ἁδεῖαν μαλακοῖς ἄνθεσσι μέλισσαι, οὕνεκά οἱ γλυκὺ Μοῖσα κατὰ στόματος χέε νέκταρ. ὦ μακαριστὲ Κομάτα, τύ θην τάδε τερπνὰ πεπόνθεισ, καὶ τὺ κατεκλᾴσθης ἐς λάρνακα, καὶ τὺ μελισσᾶν κηρία φερβόμενος ἔτος ὥριον ἐξεπόνασασ. αἴθ΄ ἐπ΄ ἐμεῦ ζωοῖς ἐναρίθμιος ὤφελες εἶμεν, ὥς τοι ἐγὼν ἐνόμευον ἀν΄ ὤρεα τὰς καλὰς αἶγας φωνᾶς εἰσαΐων, τὺ δ΄ ὑπὸ δρυσὶν ἢ ὑπὸ πεύκαις ἁδὺ μελισδόμενος κατεκέκλισο θεῖε Κομάτα. Χὡ μὲν τόσσ΄ εἰπὼν ἀπεπαύσατο· τὸν δὲ μετ΄ αὖθις κἠγὼ τοῖ΄ ἐφάμαν· "Λυκίδα φίλε, πολλὰ μὲν ἄλλα Νύμφαι κἠμὲ δίδαξαν ἀν΄ ὤρεα βουκολέοντα ἐσθλά, τά που καὶ Ζηνὸς ἐπὶ θρόνον ἄγαγε φάμα· ἀλλὰ τόγ΄ ἐκ πάντων μέγ΄ ὑπείροχον, ᾧ τυ γεραίρειν ἀρξεῦμ΄· ἀλλ΄ ὑπάκουσον, ἐπεὶ φίλος ἔπλεο Μοίσαισ.΄ Σιμιχίδας Σιμιχίδᾳ μὲν ̓́Ερωτες ἐπέπταρον· ἦ γὰρ ὁ δειλὸς τόσσον ἐρᾷ Μυρτοῦσ, ὅσον εἴαρος αἶγες ἐρᾶντι. ὥρατος δ΄ ὁ τὰ πάντα φιλαίτατος ἀνέρι τήνῳ παιδὸς ὑπὸ σπλάγχνοισιν ἔχει πόθον. οἶδεν ̓́Αριστισ, ἐσθλὸς ἀνήρ, μέγ΄ ἄριστοσ, ὃν οὐδέ κεν αὐτὸς ἀείδειν Φοῖβος σὺν φόρμιγγι παρὰ τριπόδεσσι μεγαίροι, ὡς ἐκ παιδὸς ̓́Αρατος ὑπ΄ ὀστέον αἴθετ΄ ἔρωτι. τόν μοι Πάν, ̔Ομόλας ἐρατὸν πέδον ὅστε λέλογχασ,  ἄκλητον κείνοιο φίλας ἐς χεῖρας ἐρείσαισ, εἴτ΄ ἐστ΄ ἆρα Φιλῖνος ὁ μαλθακὸς εἴτέ τις ἄλλοσ. κἢν μὲν ταῦτ΄ ἔρδῃς ὦ Πὰν φίλε, μή τί τυ παῖδες ̓Αρκαδικοὶ σκίλλαισιν ὑπὸ πλευράς τε καὶ ὤμους τανίκα μαστίσδοιεν, ὅτε κρέα τυτθὰ παρείη· εἰ δ΄ ἄλλως νεύσαισ, κατὰ μὲν χρόα πάντ΄ ὀνύχεσσι δακνόμενος κνάσαιο καὶ ἐν κνίδαισι καθεύδοισ, εἴης δ΄ ̓Ηδωνῶν μὲν ἐν ὤρεσι χείματι μέσσῳ ̔́Εβρον πὰρ ποταμὸν τετραμμένος ἐγγύθεν ἄρκτω, ἐν δὲ θέρει πυμάτοισι παρ΄ Αἰθιόπεσσι νομεύοις πέτρᾳ ὕπο Βλεμύων, ὅθεν οὐκέτι Νεῖλος ὁρατόσ. ὔμμες δ΄ ̔Υετίδος καὶ Βυβλίδος ἁδὺ λιπόντες νᾶμα καὶ Οἰκεῦντα, ξανθᾶς ἕδος αἰπὺ Διώνασ, ὦ μάλοισιν ̓́Ερωτες ἐρευθομένοισιν ὁμοῖοι, βάλλετέ μοι τόξοισι τὸν ἱμερόεντα Φιλῖνον, βάλλετ΄, ἐπεὶ τὸν ξεῖνον ὁ δύσμορος οὐκ ἐλεεῖ μευ. καὶ δὴ μὰν ἀπίοιο πεπαίτεροσ, αἱ δὲ γυναῖκες "αἰαῖ" φαντὶ "Φιλῖνε, τό τοι καλὸν ἄνθος ἀπορρεῖ." μηκέτι τοι φρουρέωμες ἐπὶ προθύροισιν ̓́Αρατε, μηδὲ πόδας τρίβωμεσ· ὁ δ΄ ὄρθριος ἄλλον ἀλέκτωρ κοκκύζων νάρκαισιν ἀνιαραῖσι διδοίη, εἷς δ΄ ἀπὸ τᾶσδε φέριστε Μόλων ἄγχοιτο παλαίστρασ, ἄμμιν δ΄ ἁσυχία τε μέλοι γραία τε παρείη, ἅτις ἐπιφθύζοισα τὰ μὴ καλὰ νόσφιν ἐρύκοι. Τόσσ΄ ἐφάμαν· ὁ δέ μοι τὸ λαγωβόλον, ἁδὺ γελάσσας ὡς πάροσ, ἐκ Μοισᾶν ξεινήιον ὤπασεν εἶμεν. χὡ μὲν ἀποκλίνας ἐπ΄ ἀριστερὰ τὰν ἐπὶ Πύξας εἷρφ΄ ὁδόν, αὐτὰρ ἐγώ τε καὶ Εὔκριτος ἐς Φρασιδάυω  στραφθέντες χὡ καλὸς ̓Αμύντιχος ἔν τε βαθείαις ἁδείας σχοίνοιο χαμευνίσιν ἐκλίνθημες ἔν τε νεοτμάτοισι γεγαθότες οἰναρέοισι. πολλαὶ δ΄ ἁμὶν ὕπερθε κατὰ κρατὸς δονέοντο αἴγειροι πτελέαι τε· τὸ δ΄ ἐγγύθεν ἱερὸν ὕδωρ Νυμφᾶν ἐξ ἄντροιο κατειβόμενον κελάρυζε. τοὶ δὲ ποτὶ σκιαραῖς ὀροδαμνίσιν αἰθαλίωνες τέττιγες λαλαγεῦντες ἔχον πόνον· ἁ δ΄ ὀλολυγὼν τηλόθεν ἐν πυκιναῖσι βάτων τρύζεσκεν ἀκάνθαισ. ἄειδον κόρυδοι καὶ ἀκανθίδεσ, ἔστενε τρυγών, πωτῶντο ξουθαὶ περὶ πίδακας ἀμφὶ μέλισσαι. πάντ΄ ὦσδεν θέρεος μάλα πίονοσ, ὦσδε δ΄ ὀπώρασ. ὄχναι μὲν πὰρ ποσσί, παρὰ πλευραῖσι δὲ μᾶλα δαψιλέως ἁμῖν ἐκυλίνδετο· τοὶ δ΄ ἐκέχυντο ὄρπακες βραβίλοισι καταβρίθοντες ἔραζε· τετράενες δὲ πίθων ἀπελύετο κρατὸς ἄλειφαρ. Νύμφαι Κασταλίδες Παρνάσιον αἶπος ἔχοισαι, ἆρά γέ πᾳ τοιόνδε Φόλω κατὰ λάινον ἄντρον κρατῆρ΄ ̔Ηρακλῆι γέρων ἐστήσατο Χείρων; ἆρά γέ πᾳ τῆνον τὸν ποιμένα τὸν ποτ΄ ̓Ανάπῳ, τὸν κρατερὸν Πολύφαμον, ὃς ὤρεσι νᾶας ἔβαλλε, τοῖον νέκταρ ἔπεισε κατ΄ αὐλία ποσσὶ χορεῦσαι, οἷον δὴ τόκα πῶμα διεκρανάσατε Νύμφαι βωμῷ πὰρ Δάματρος ἀλῳάδοσ; ἇς ἐπὶ σωρῷ αὖθις ἐγὼ πάξαιμι μέγα πτύον, ἁ δὲ γελάσσαι δράγματα καὶ μάκωνας ἐν ἀμφοτέραισιν ἔχοισα.    Βουκολιασταὶ Δάφνις καὶ Μενάλκας Δάφνιδι τῷ χαρίεντι συνήντετο βουκολέοντι μᾶλα νέμων, ὡς φαντί, κατ΄ ὤρεα μακρὰ Μενάλκασ. ἄμφω τώγ΄ ἤστην πυρροτρίχω, ἄμφω ἀνάβω, ἄμφω συρίσδεν δεδαημένω, ἄμφω ἀείδεν. πρᾶτος δ΄ ὦν ποτὶ Δάφνιν ἰδὼν ἀγόρευε Μενάλκασ· "μυκητᾶν ἐπίουρε βοῶν Δάφνι, λῇς μοι ἀεῖσαι; φαμί τυ νικασεῖν, ὅσσον θέλω αὐτὸς ἀείδων." τὸν δ΄ ἄρα χὡ Δάφνις τοιῷδ΄ ἀπαμείβετο μύθῳ· "ποιμὴν εἰροπόκων ὀίων συριγκτὰ Μενάλκα, οὔποτε νικασεῖς μ΄, οὐδ΄ εἴ τι πάθοις τύγ΄ ἀείδων." Μενάλκας χρῄσδεις ὧν ἐσιδεῖν; χρῄσδεις καταθεῖναι ἄεθλον; Δάφνις χρῄσδω τοῦτ΄ ἐσιδεῖν, χρῄσδω καταθεῖναι ἄεθλον. Μενάλκας καὶ τίνα θησεύμεσθ΄, ὅτις ἁμῖν ἄρκιος εἴη; Δάφνις μόσχον ἐγὼ θησῶ· τὺ δὲ θὲς ἰσομάτορα ἀμνόν. Μενάλκας οὐ θησῶ ποκα ἀμνόν, ἐπεὶ χαλεπὸς ὁ πατήρ μευ χἁ μάτηρ, τὰ δὲ μᾶλα ποθέσπερα πάντ΄ ἀριθμεῦντι.  Δάφνις ἀλλὰ τί μὰν θησεῖσ; τί δὲ τὸ πλέον ἑξεῖ ὁ νικῶν; Μενάλκας σύριγγ΄ ἃν ἐπόησα καλὰν ἐγὼ ἐννεάφωνον, λευκὸν κηρὸν ἔχοισαν, ἴσον κάτω, ἶσον ἄνωθεν, ταύταν κατθείην, τὰ δὲ τῶ πατρὸς οὐ καταθησῶ. Δάφνις ἦ μάν τοι κἠγὼ σύριγγ΄ ἔχω ἐννεάφωνον. λευκὸν κηρὸν ἔχοισαν, ἴσον κάτω, ἶσον ἄνωθεν. πρώαν νιν συνέπαξ΄· ἔτι καὶ τὸν δάκτυλον ἀλγέω τοῦτον, ἐπεὶ κάλαμός με διασχισθεὶς διέτμαξεν. Μενάλκας ἀλλὰ τίς ἄμμε κρινεῖ; τίς ἐπάκοος ἔσσεται ἁμέων; Δάφνις τῆνον πῶς ἐνταῦθα τὸν αἰπόλον ἢν καλέσωμεσ; ᾧ ποτὶ ταῖς ἐρίφοις ὁ κύων ὁ φάλαρος ὑλακτεῖ. Χοἱ μὲν παῖδες ἄυσαν, ὁ δ΄ αἰπόλος ἦνθ΄ ἐπακοῦσαι. χοἱ μὲν παῖδες ἄειδον, ὁ δ΄ αἰπόλος ἤθελε κρίνειν. πρᾶτος δ΄ ὦν ἄειδε λαχὼν ἰυκτὰ Μενάλκασ, εἶτα δ΄ ἀμοιβαίαν ὑπελάμβανε Δάφνις ἀοιδάν. [βουκολικάν· οὕτω δὲ Μενάλκας ἄρξατο πρᾶτοσ.] Μενάλκας ̓́Αγκεα καὶ ποταμοί, θεῖον γένοσ, αἴ τι Μενάλκας πήποχ΄ ὁ συριγκτὰς προσφιλὲς ᾆσε μέλοσ, βόσκοιτ΄ ἐκ ψυχᾶς τὰς ἀμνάδασ· ἢν δέ ποκ΄ ἔνθῃ Δάφνις ἔχων δαμάλασ, μηδὲν ἔλασσον ἔχοι.  Δάφνις κρᾶναι καὶ βοτάναι, γλυκερὸν φυτόν, αἴπερ ὁμοῖον μουσίσδει Δάφνις ταῖσιν ἀηδονίσι, τοῦτο τὸ βουκόλιον πιαίνετε· κἤν τι Μενάλκας τεῖδ΄ ἀγάγῃ, χαίρων ἄφθονα πάντα νέμοι. Μενάλκας ἔνθ΄ ὄισ, ἔνθ΄ αἶγες διδυματόκοι, ἔνθα μέλισσαι σμήνεα πληροῦσιν, καὶ δρύες ὑψίτεραι, ἔνθ΄ ὁ καλὸς Μίλων βαίνει ποσίν· αἰ δ΄ ἂν ἀφέρπῃ, χὡ ποιμὴν ξηρὸς τηνόθι χαἱ βοτάναι. Δάφνις παντᾷ ἔαρ, παντᾷ δὲ νομοί, παντᾷ δὲ γάλακτος οὔθατα πλήθουσιν, καὶ τὰ νέα τρέφεται, ἐνθ΄ ἁ καλὰ παῖς ἐπινίσσεται· αἰ δ΄ ἂν ἀφέρπῃ, χὡ τὰς βῶς βόσκὡν χαἱ βόες αὐότεραι. Μενάλκας ὦ τράγε, τᾶν λευκᾶν αἰγῶν ἄνερ, ὧ βάθος ὕλας μυρίον, ὦ σιμαὶ δεῦτ΄ ἐφ΄ ὕδωρ ἔριφοι· ἐν τήνῳ γὰρ τῆνοσ· ἴθ΄ ὦ κόλε καὶ λέγε· Μίλων, ὁ Πρωτεὺς φώκας καὶ θεὸς ὢν ἔνεμε. Δάφνις μή μοι γᾶν Πέλοποσ, μή μοι χρύσεια τάλαντα εἴη ἔχειν, μηδὲ πρόσθε θέειν ἀνέμων· ἀλλ΄ ὑπὸ τᾷ πέτρᾳ τᾷδ΄ ᾄσομαι, ἀγκὰς ἔχων τυ, σύννομα μᾶλ΄ ἐσορῶν, τὰν Σικελὰν ἐς ἅλα. Δάφνις δένδρεσι μὲν χειμὼν φοβερὸν κακόν, ὕδασι δ΄ αὐχμόσ, ὄρνισιν δ΄ ὕσπλαγξ, ἀγροτέροις δὲ λίνα,  ἀνδρὶ δὲ παρθενικᾶς ἁπαλᾶς πόθοσ. ὦ πάτερ ὦ Ζεῦ, οὐ μόνος ἠράσθην· καὶ τὺ γυναικοφίλασ. Ταῦτα μὲν ὦν δι΄ ἀμοιβαίων οἱ παῖδες ἄεισαν· τὰν πυμάταν δ΄ ᾠδὰν οὑτῶς ἐξᾶρχε Μενάλκασ. Φεἰδευ τᾶν ἐρίφων, φείδευ λύκε τᾶν τοκάδων μευ, μηδ΄ ἀδίκει μ΄, ὅτι μικκὸς ἐὼν πολλαῖσιν ὁμαρτέω. ὦ Λάμπουρε κύον, οὕτω βαθὺς ὕπνος ἔχει τυ; οὐ χρὴ κοιμᾶσθαι βαθέως σὺν παιδὶ νέμοντα. ταὶ δ΄ ὄιεσ, μηδ΄ ὔμμες ὀκνεῖθ΄ ἁπαλᾶς κορέσασθαι ποίασ· οὔτι καμεῖσθ΄, ὅκκ΄ αὖ πάλιν ἅδε φύηται. σίττα νέμεσθε νέμεσθε, τὰ δ΄ οὔθατα πλήσατε πᾶσαι, ὡς τὸ μὲν ὥρνες ἔχωντι, τὸ δ΄ ἐς ταλάρως ἀποθῶμαι. Δεύτερος αὖ Δάφνις λιγυρῶς ἀνεβάλλετ΄ ἀείδειν· Κἠμὲ γὰρ ἐκ τὤντρω σύνοφρυς κόρα ἐχθὲς ἰδοῖσα τὰς δαμάλας παρελᾶντα καλὸν καλὸν ἦμεν ἔφασκεν· οὐ μὰν οὐδὲ λόγον ἐκρίθην ἄπο, τὤμπικρον αὐτᾷ, ἀλλὰ κάτω βλέψας τὰν ἁμετέραν ὁδὸν εἷρπον. ἁδεῖ΄ ἁ φωνὰ τᾶς πόρτιοσ, ἁδὺ τὸ πνεῦμα· [ἁδὺ δὲ χὡ μόσχος γαρύεται, ἁδὺ δὲ χἁ βῶσ·] ἁδὺ δὲ τῶ θέρεος παρ΄ ὕδωρ ῥέον αἰθριοκοιτεῖν. τᾷ δρυῒ ταὶ βάλανοι κόσμοσ, τᾷ μαλίδι μᾶλα, τᾷ βοῒ δ΄ ἁ μόσχοσ, τῷ βουκόλῳ αἱ βόες αὐταί. ̔̀Ως οἱ παῖδες ἄεισαν, ὁ δ΄ αἰπόλος ὧδ΄ ἀγόρευεν· ἁδύ τι τὸ στόμα τευ καὶ ἐφίμερος ὦ Δάφνι φωνά. κρέσσον μελπομένω τευ ἀκουέμεν ἢ μέλι λείχειν. λάζεο τὰς σύριγγασ· ἐνίκασας γὰρ ἀείδων.  αἰ δέ τι λῇς με καὶ αὐτὸν ἅμ΄ αἰπολέοντα διδάξαι, τήναν τὰν μιτύλαν δωσῶ τὰ δίδακτρά τοι αἶγα, ἅτις ὑπὲρ κεφαλᾶς αἰεὶ τὸν ἀμολγέα πληροῖ. ̔Ως μὲν ὁ παῖς ἐχάρη καὶ ἀνάλατο καὶ πλατάγησε νικάσασ, οὑτῶς ἐπὶ ματέρι νεβρὸς ἅλοιτο. ὡς δὲ κατεσμύχθη καὶ ἀνετράπετο φρένα λύπᾳ ὥτεροσ, οὕτω καὶ νύμφα γαμεθεῖσ΄ ἀκάχοιτο. κἠκ τούτω πρᾶτος παρὰ ποιμέσι Δάφνις ἔγεντο, καὶ Νύμφαν ἄκρηβος ἐὼν ἔτι Ναΐδα γᾶμεν.   Βουκολιασταὶ Δάφνις καὶ Μενάλκας [Βουκολιάζεο Δάφνι, τὺ δ΄ ᾠδᾶς ἄρχεο πρᾶτοσ, ᾠδᾶς ἄρχεο Δάφνι, συναψάσθω δὲ Μενάλκασ, μόσχως βουσὶν ὑφέντεσ, ὑπὸ στείραισι δὲ ταύρωσ. χοἱ μὲν ἁμᾷ βόσκοιντο καὶ ἐν φύλλοισι πλανῷντο μηδὲν ἀτιμαγελεῦντεσ· ἐμὶν δὲ τὺ βουκολιάζευ ἐκτόθεν, ἄλλωθεν δὲ ποτικρίνοιτο Μενάλκασ.] Δάφνις ̔Αδὺ μὲν ἁ μόσχος γαρύεται, ἁδὺ δὲ χἁ βοῦσ, ἁδὺ δὲ χἁ σῦριγξ χὡ βουκόλοσ, ἁδὺ δὲ κἠγών. ἔστι δέ μοι παρ΄ ὕδωρ ψυχρὸν στιβάσ, ἐν δὲ νένασται λευκᾶν ἐκ δαμαλᾶν καλὰ δέρματα, τάς μοι ἁπάσας λὶψ κόμαρον τρωγοίσας ἀπὸ σκοπιᾶς ἐτίναξε.  τῶ δὲ θέρευς φρύγοντος ἐγὼ τόσσον μελεδαίνω, ὅσσον ἐρῶντε πατρὸς μύθων καὶ ματρὸς ἀκούειν. Οὑτῶς Δάφνις ἄεισεν ἐμίν, οὑτῶς δὲ Μενάλκασ. Μενάλκας Αἴτνα μᾶτερ ἐμά, κἠγὼ καλὸν ἄντρον ἐνοικέω κοίλαις ἐν πέτραισιν· ἔχω δέ τοι ὅσσ΄ ἐν ὀνείρῳ φαίνονται, πολλὰς μὲν ὄισ, πολλὰς δὲ χιμαίρασ, ὧν μοι πρὸς κεφαλᾷ καὶ πρὸς ποσὶ κώεα κεῖται. ἐν πυρὶ δὲ δρυίνῳ χόρια ζεῖ, ἐν πυρὶ δ΄ αὖαι φαγοὶ χειμαίνοντοσ· ἔχω δέ τοι οὐδ΄ ὅσον ὤραν χείματος ἢ νωδὸς καρύων ἀμύλοιο παρόντοσ. Τοῖς μὲν ἐπεπλατάγησα καὶ αὐτίκα δῶρον ἔδωκα, Δάφνιδι μὲν κορύναν, τάν μοι πατρὸς ἔτρεφεν ἀγρόσ, αὐτοφυῆ, τὰν οὐδ΄ ἂν ἴσως μωμάσατο τέκτων, τήνῳ δὲ στρόμβω καλὸν ὄστρακον, ὧ κρέας αὐτὸς σιτήθην πέτραισιν ἐν ̓Ικαρίαισι δοκεύσασ, πέντε ταμὼν πέντ΄ οὖσιν· ὁ δ΄ ἐγκαναχήσατο κόχλῳ. Βουκολικαὶ Μοῖσαι μάλα χαίρετε, φαίνετε δ΄ ᾠδάσ, τάς ποκ΄ ἐγὼ τήνοισι παρὼν ἄεισα νομεῦσι, μηκέτ΄ ἐπὶ γλώσσας ἄκρας ὀλοφυγγόνα φύσω. τέττιξ μὲν τέττιγι φίλοσ, μύρμακι δὲ μύρμαξ, ἴρηκες δ΄ ἴρηξιν, ἐμὶν δέ τε μοῖσα καὶ ᾠδά. τᾶς μοι πᾶς εἴη πλεῖος δόμοσ. οὔτε γὰρ ὕπνος οὔτ΄ ἔαρ ἐξαπίνας γλυκερώτερον, οὔτε μελίσσαις ἄνθεα· τόσσον ἐμὶν Μοῖσαι φίλαι. οὓς μὲν ὁρεῦντι γαθεῦσαι, τοὺς δ΄ οὔτι ποτῷ δαλήσατο Κίρκη.    ̓εργατίναι ἢ Θερισταί Μίλων ̓Εργατίνα βουκαῖε, τί νῦν ᾦζυρὲ πεπόνθεισ; οὔθ΄ ἑὸν ὄγμον ἄγειν ὀρθὸν δύνᾳ, ὡς τὸ πρὶν ἆγεσ, οὔθ΄ ἅμα λᾳοτομεῖς τῷ πλατίον, ἀλλ΄ ἀπολείπῃ ὥσπερ ὄις ποίμνασ, ἇς τὸν πόδα κάκτος ἔτυψε. ποῖός τις δείλαν τυ καὶ ἐκ μέσω ἄματος ἐσσῇ, ὃς νῦν ἀρχόμενος τᾶς αὔλακος οὐκ ἀποτρώγεισ; Βάττος Μίλων ὀψαμάτα, πέτρας ἀπόκομμ΄ ἀτεράμνω, οὐδαμά τοι συνέβα ποθέσαι τινὰ τῶν ἀπεόντων; Μίλων οὐδαμά. τίς δὲ πόθος τῶν ἔκτοθεν ἐργάτᾳ ἀνδρί; Βάττος οὐδαμά νυν συνέβα τοι ἀγρυπνῆσαι δι΄ ἔρωτα; Μίλων μηδέ γε συμβαίη· χαλεπὸν χορίω κύνα γεῦσαι. Βάττος ἀλλ΄ ἐγὼ ὦ Μίλων ἔραμαι σχεδὸν ἑνδεκαταῖοσ. Μίλων ἐκ πίθω ἀντλεῖς δῆλον· ἐγὼ δ΄ ἔχω οὐδ΄ ἅλις ὄξοσ. Βάττος τοιγάρτοι πρὸ θυρᾶν μοι ἀπὸ σπόρω ἄσκαλα πάντα.  Μίλων τίς δέ τυ τᾶν παίδων λυμαίνεται; Βάττος ἁ Πολυβώτα, ἃ πρᾶν ἀμάντεσσι παρ΄ ̔Ιπποκίωνι ποταύλει. Μίλων εὗρε θεὸς τὸν ἀλιτρόν· ἔχεις πάλαι ὧν ἐπεθύμεισ. μάντίς τοι τὰν νύκτα χροϊξεῖθ΄ ἁ καλαμαία. Βάττος μωμᾶσθαί μ΄ ἄρχῃ τύ· τυφλὸς δ΄ οὐκ αὐτὸς ὁ Πλοῦτοσ, ἀλλὰ καὶ ὡφρόντιστος ̓́Ερωσ. μὴ δὴ μέγα μυθεῦ. Μίλων οὐ μέγα μυθεῦμαι· τὺ μόνον κατάβαλλε τὸ λᾷον, καί τι κόρας φιλικὸν μέλος ἀμβάλευ. ἅδιον οὑτῶς ἐργαξῇ· καὶ μὰν πρότερόν ποκα μουσικὸς ἦσθα. Βάττος Μοῖσαι Πιερίδεσ, συναείσατε τὰν ῥαδινάν μοι παῖδ΄· ὧν γάρ χ΄ ἅψησθε θεαί, καλὰ πάντα ποεῖτε. Βομβύκα χαρίεσσα, Σύραν καλέοντί τυ πάντεσ, ἰσχνὰν ἁλιόκαυστον, ἐγὼ δὲ μόνος μελίχλωρον. καὶ τὸ ἴον μέλαν ἐστὶ καὶ ἁ γραπτὰ ὑάκινθοσ, ἀλλ΄ ἔμπας ἐν τοῖς στεφάνοις τὰ πρᾶτα λέγονται. ἁ αἲξ τὰν κύτισον, ὁ λύκος τὰν αἶγα διώκει, ἁ γέρανος τὤροτρον, ἐγὼ δ΄ ἐπὶ τὶν μεμάνημαι. αἴθέ μοι ἦσ, ὅσσα Κροῖσόν ποκα φαντὶ πεπᾶσθαι, χρύσεοι ἀμφότεροί κ΄ ἀνεκείμεθα τᾷ ̓Αφροδίτᾳ, τὼς αὐλὼς μὲν ἔχοισα καὶ ἢ ῥόδον ἢ μᾶλον τύ,  σχῆμα δ΄ ἐγὼ καὶ καινὰς ἐπ΄ ἀμφοτέροισιν ἀμύκλασ. Βομβύκα χαρίεσσ΄, οἱ μὲν πόδες ἀστράγαλοί τευσ, ἁ φωνὰ δὲ τρύχνοσ· τὸν μὰν τρόπον οὐκ ἔχω εἰπεῖν. Μίλων ͂̓Η καλὰς ἄμμι ποέων ἐλελήθει βοῦκος ἀοιδάσ. ὡς εὖ τὰν ἰδέαν τᾶς ἁρμονίας ἐμέτρησεν. ὤμοι τῶ πώγωνοσ, ὃν ἀλιθίως ἀνέφυσα. θᾶσαι δὴ καὶ ταῦτα τὰ τῶ θείω Λιτυέρσα. Δάματερ πολύκαρπε πολύσταχυ, τοῦτο τὸ λᾷον εὔεργόν τ΄ εἴη καὶ κάρπιμον ὅττι μάλιστα. Σφίγγετ΄ ἀμαλλοδέται τὰ δράγματα, μὴ παριών τις εἴποι· "σύκινοι ἄνδρεσ, ἀπώλετο χοὗτος ὁ μισθόσ." ̓Ες βορέην ἄνεμον τᾶς κόρθυος ἁ τομὰ ὔμμιν ἢ ζέφυρον βλεπέτω· πιαίνεται ὁ στάχυς οὑτῶσ. Σῖτον ἀλοιῶντας φεύγειν τὸ μεσαμβρινὸν ὕπνον· ἐκ καλάμας ἄχυρον τελέθει τημόσδε μάλιστα. ἄρχεσθαι δ΄ ἀμῶντας ἐγειρομένω κορυδαλλῶ, καὶ λήγειν εὕδοντοσ, ἐλινῦσαι δὲ τὸ καῦμα. Εὐκτὸς ὁ τῶ βατράχω παῖδες βίοσ· οὐ μελεδαίνει τὸν προπιεῖν ἐγχεῦντα· πάρεστι γὰρ ἄφθονον αὐτῷ. Κάλλιον ὦπιμελητὰ φιλάργυρε τὸν φακὸν ἕψειν· μή τι τάμῃς τὰν χεῖρα καταπρίων τὸ κύμινον. Ταῦτα χρὴ μοχθεῦντας ἐν ἁλίῳ ἄνδρας ἀείδειν, τὸν δὲ τεὸν βουκαῖε πρέπει λιμηρὸν ἔρωτα μυθίσδεν τᾷ ματρὶ κατ΄ εὐνὰν ὀρθρευοίσᾳ.    Κύκλωψ Οὐδὲν πὸτ τὸν ἔρωτα πεφύκει φάρμακον ἄλλο Νικία οὔτ΄ ἔγχριστον, ἐμὶν δοκεῖ, οὔτ΄ ἐπίπαστον, ἢ ταὶ Πιερίδεσ· κοῦφον δέ τι τοῦτο καὶ ἁδὺ γίνετ΄ ἐπ΄ ἀνθρώποισ, εὑρεῖν δ΄ οὐ ῥᾴδιόν ἐστι. γινώσκειν δ΄ οἶμαί τυ καλῶς ἰατρὸν ἐόντα καὶ ταῖς ἐννέα δὴ πεφιλάμενον ἔξοχα Μοίσαισ. οὕτω γοῦν ῥάιστα διᾶγ΄ ὁ Κύκλωψ ὁ παρ΄ ἁμῖν, ὡρχαῖος Πολύφαμοσ, ὅκ΄ ἤρατο τᾶς Γαλατείασ, ἄρτι γενειάσδων περὶ τὸ στόμα τὼς κροτάφως τε. ἤρατο δ΄ οὐ μάλοις οὐδὲ ῥόδῳ οὐδὲ κικίννοισ, ἀλλ΄ ὀρθαῖς μανίαισ, ἁγεῖτο δὲ πάντα πάρεργα. πολλάκι ταὶ ὄιες ποτὶ ταὐλίον αὐταὶ ἀπῆνθον χλωρᾶς ἐκ βοτάνασ· ὁ δὲ τὰν Γαλάτειαν ἀείδων αὐτόθ΄ ἐπ΄ ἀιόνος κατετάκετο φυκιοέσσας ἐξ ἀοῦσ, ἔχθιστον ἔχων ὑποκάρδιον ἕλκος Κύπριδος ἐκ μεγάλασ, τό οἱ ἥπατι πᾶξε βέλεμνον. ἀλλὰ τὸ φάρμακον εὗρε, καθεζόμενος δ΄ ἐπὶ πέτρας ὑψηλᾶς ἐς πόντον ὁρῶν ἄειδε τοιαῦτα. ͂̓Ω λευκὰ Γαλάτεια, τί τὸν φιλέοντ΄ ἀποβάλλῃ; λευκοτέρα πακτᾶς ποτιδεῖν, ἁπαλωτέρα ἀρνόσ, μόσχω γαυροτέρα, σφριγανωτέρα ὄμφακος ὠμᾶσ.  φοιτῇς δ΄ αὖθ΄ οὑτῶσ, ὅκκα γλυκὺς ὕπνος ἔχῃ με, οἴχῃ δ΄ εὐθὺς ἰοῖσ΄, ὅκκα γλυκὺς ὕπνος ἀνῇ με, φεύγεις δ΄ ὥσπερ ὄις πολιὸν λύκον ἀθρήσασα. ἠράσθην μὲν ἔγωγα τεοῦς κόρα, ἁνίκα πρᾶτον ἦνθες ἐμᾷ σὺν ματρὶ θέλοισ΄ ὑακίνθινα φύλλα ἐξ ὄρεος δρέψασθαι, ἐγὼ δ΄ ὁδὸν ἁγεμόνευον. παύσασθαι δ΄ ἐσιδών τυ καὶ ὕστερον οὐδέ τί πᾳ νῦν ἐκ τήνω δύναμαι· τὶν δ΄ οὐ μέλει, οὐ μὰ Δί΄ οὐδέν. γινώσκω χαρίεσσα κόρα, τίνος ὥνεκα φεύγεισ· ὥνεκά μοι λασία μὲν ὀφρῦς ἐπὶ παντὶ μετώπῳ ἐξ ὠτὸς τέταται ποτὶ θὥτερον ὦς μία μακρά, εἷς δ΄ ὀφθαλμὸς ἔπεστι, πλατεῖα δὲ ῥὶς ἐπὶ χείλει. ἀλλ΄ οὗτος τοιοῦτος ἐὼν βοτὰ χίλια βόσκω, κἠκ τούτων τὸ κράτιστον ἀμελγόμενος γάλα πίνω· τυρὸς δ΄ οὐ λείπει μ΄ οὔτ΄ ἐν θέρει οὔτ΄ ἐν ὀπώρᾳ, οὐ χειμῶνος ἄκρω· ταρσοὶ δ΄ ὑπεραχθέες αἰεί. συρίσδεν δ΄ ὡς οὔτις ἐπίσταμαι ὧδε Κυκλώπων, τὶν τὸ φίλον γλυκύμαλον ἁμᾷ κἠμαυτὸν ἀείδων πολλάκι νυκτὸς ἀωρί. τρέφω δέ τοι ἕνδεκα νεβρὼς πάσας μηνοφόρως καὶ σκύμνως τέσσαρας ἄρκτων. ἀλλ΄ ἀφίκευσο ποθ΄ ἁμέ, καὶ ἑξεῖς οὐδὲν ἔλασσον, τὰν γλαυκὰν δὲ θάλασσαν ἔα ποτὶ χέρσον ὀρεχθεῖν. ἅδιον ἐν τὤντρῳ παρ΄ ἐμὶν τὰν νύκτα διαξεῖσ. ἐντὶ δάφναι τηνεῖ, ἐντὶ ῥαδιναὶ κυπάρισσοι, ἔστι μέλας κισσόσ, ἔστ΄ ἄμπελος ἁ γλυκύκαρποσ, ἔστι ψυχρὸν ὕδωρ, τό μοι ἁ πολυδένδρεος Αἴτνα λευκᾶς ἐκ χιόνος ποτὸν ἀμβρόσιον προΐητι. τίς κα τῶνδε θάλασσαν ἔχειν καὶ κύμαθ΄ ἕλοιτο;  αἰ δέ τοι αὐτὸς ἐγὼ δοκέω λασιώτερος ἦμεν, ἐντὶ δρυὸς ξύλα μοι καὶ ὑπὸ σποδῷ ἀκάματον πῦρ. καιόμενος δ΄ ὑπὸ τεῦς καὶ τὰν ψυχὰν ἀνεχοίμαν καὶ τὸν ἕν΄ ὀφθαλμόν, τῶ μοι γλυκερώτερον οὐδέν. ὤμοι, ὅ τ΄ οὐκ ἔτεκέν μ΄ ἁ μάτηρ βραγχί΄ ἔχοντα, ὡς κατέδυν ποτὶ τὶν καὶ τὰν χέρα τευς ἐφίλασα, αἰ μὴ τὸ στόμα λῇσ, ἔφερον δέ τοι ἢ κρίνα λευκὰ ἢ μάκων΄ ἁπαλὰν ἐρυθρὰ πλαταγώνι΄ ἔχοισαν. ἀλλὰ τὰ μὲν θέρεοσ, τὰ δὲ γίνεται ἐν χειμῶνι, ὥστ΄ οὐκ ἄν τοι ταῦτα φέρειν ἅμα πάντ΄ ἐδυνάθην. νῦν μὰν ὦ κόριον, νῦν αὐτόγα νεῖν κε μάθοιμι, αἴκά τις σὺν ναῒ πλέων ξένος ὧδ΄ ἀφίκηται, ὡς εἰδῶ, τί ποθ΄ ἁδὺ κατοικεῖν τὸν βυθὸν ὔμμιν. ἐξένθοις Γαλάτεια καὶ ἐξενθοῖσα λάθοιο ὥσπερ ἐγὼ νῦν ὧδε καθήμενος οἴκαδ΄ ἀπενθεῖν. ποιμαίνειν δ΄ ἐθέλοις σὺν ἐμὶν ἅμα καὶ γάλ΄ ἀμέλγειν καὶ τυρὸν πᾶξαι τάμισον δριμεῖαν ἐνεῖσα. ἁ μάτηρ ἀδικεῖ με μόνα, καὶ μέμφομαι αὐτᾷ· οὐδὲν πήποχ΄ ὅλως ποτὶ τὶν φίλον εἶπεν ὑπέρ μευ, καὶ ταῦτ΄ ἆμαρ ἐπ΄ ἆμαρ ὁρεῦσά με λεπτὸν ἐόντα. φασῶ τὰν κεφαλὰν καὶ τὼς πόδας ἀμφοτέρως μευ σφύζειν, ὡς ἀνιαθῇ, ἐπεὶ κἠγὼν ἀνιῶμαι. ὦ Κύκλωψ Κύκλωψ, πᾷ τὰς φρένας ἐκπεπότασαι; αἴκ΄ ἐνθὼν θαλάρως τε πλέκοις καὶ θαλλὸν ἀμάσας ταῖς ἄρνεσσι φέροισ, τάχα κα πολὺ μᾶλλον ἔχοις νῶν. τὰν παρεοῖσαν ἄμελγε. τί τὸν φεύγοντα διώκεισ; εὑρησεῖς Γαλάτειαν ἴσως καὶ καλλίον΄ ἄλλαν. πολλαὶ συμπαίσδέν με κόραι τὰν νύκτα κέλονται,  κιχλίζοντι δὲ πᾶσαι, ἐπεί κ΄ αὐταῖς ὑπακούσω δῆλον ὅ τ΄ ἐν τᾷ γᾷ κἠγώ τις φαίνομαι ἦμεν. Οὕτω τοι Πολύφαμος ἐποίμαινεν τὸν ἔρωτα μουσίσδων, ῥᾷον δὲ διᾶγ΄ ἢ εἰ χρυσὸν ἔδωκεν.   ̓αίτης ̓́Ηλυθες ὦ φίλε κοῦρε τρίτῃ σὺν νυκτὶ καὶ ἀοῖ; ἤλυθεσ· οἱ δὲ ποθεῦντες ἐν ἤματι γηράσκουσιν. ὅσσον ἔαρ χειμῶνοσ, ὅσον μᾶλον βραβίλοιο ἅδιον, ὅσσον ὄις σφετέρας λασιωτέρα ἀρνόσ, ὅσσον παρθενικὴ προφέρει τριγάμοιο γυναικόσ, ὅσσον ἐλαφροτέρη μόσχου νεβρόσ, ὅσσον ἀηδὼν συμπάντων λιγύφωνος ἀοιδοτάτη πετεηνῶν, τόσσον ἔμ΄ εὔφρανας τὺ φανείσ, σκιερὰν δ΄ ὑπὸ φαγὸν ἀελίου φρύγοντος ὁδοιπόρος ἔδραμον ὥς τισ. εἴθ΄ ὁμαλοὶ πνεύσειαν ἐπ΄ ἀμφοτέροισιν ̓́Ερωτες νῶιν, ἐπεσσομένοις δὲ γενοίμεθα πᾶσιν ἀοιδά. θείω δή τινε τώδε μετὰ προτέροισι γενέσθην φῶθ΄, ὁ μὲν εἴσπνηλοσ, φαίη χ΄ ὡμυκλαϊάσδων, τὸν δ΄ ἕτερον πάλιν ὥς κεν ὁ Θεσσαλὸς εἴποι ἀίταν. ἀλλήλους δ΄ ἐφίλησαν ἴσῳ ζυγῷ. ἦ ῥα τότ΄ ἦσαν χρύσειοι πάλιν ἄνδρεσ, ὃ κἀντεφίλησ΄ ὁ φιληθείσ." εἰ γὰρ τοῦτο πάτερ Κρονίδα πέλοι, εἰ γὰρ ἀγήρῳ  ἀθάνατοι, γενεαῖς δὲ διηκοσίαισιν ἔπειτα ἀγγείλειεν ἐμοί τις ἀνέξοδον εἰς ̓Αχέροντα· "ἡ σὴ νῦν φιλότης καὶ τοῦ χαρίεντος ἀίτεω πᾶσι διὰ στόματοσ, μετὰ δ΄ ἠιθέοισι μάλιστα." ἀλλ΄ ἤτοι τούτων μὲν ὑπέρτεροι Οὐρανίωνες ἔσσονθ΄ ὡς ἐθέλοντι. ἐγὼ δέ σε τὸν καλὸν αἰνέων ψεύδεα ῥινὸς ὕπερθεν ἀραιᾶς οὐκ ἀναφύσω. ἢν γὰρ καί τι δάκῃσ, τὸ μὲν ἀβλαβὲς εὐθὺς ἔθηκασ, διπλάσιον δ΄ ὤνασασ, ἔχων δ΄ ἐπίμετρον ἀπῆνθον. Νισαῖοι Μεγαρῆες ἀριστεύοντες ἐρετμοῖσ, ὄλβιοι οἰκείοιτε, τὸν ̓Αττικὸν ὡς περίαλλα ξεῖνον ἐτιμήσασθε Διοκλέα τὸν φιλόπαιδα. αἰεί οἱ περὶ τύμβον ἀολλέες εἴαρι πράτῳ κοῦροι ἐριδμαίνοντι φιλήματος ἄκρα φέρεσθαι. ὃς δέ κε προσμάξῃ γλυκερώτερα χείλεσι χείλη, βριθόμενος στεφάνοισιν ἑὰν ἐς μητέρ΄ ἀπῆνθεν. ὄλβιοσ, ὅστις παισὶ φιλήματα κεῖνα διαιτᾷ. ἦ που τὸν χαροπὸν Γανυμήδεα πόλλ΄ ἐπιβωτᾷ Λυδίῃ ἶσον ἔχειν πέτρῃ στόμα, χρυσὸν ὁποίῃ πεύθονται μὴ φαῦλος ἐτήτυμω ἀργυραμοιβοί.   ̔́υλας Οὐχ ἁμῖν τὸν ̓́Ερωτα μόνοις ἔτεχ΄, ὡς ἐδοκεῦμεσ, Νικία, ᾧ τινι τοῦτο θεῶν ποκα τέκνον ἔγεντο.  οὐχ ἁμῖν τὰ καλὰ πράτοις καλὰ φαίνεται εἶμεν, οἳ θνατοὶ πελόμεσθα, τὸ δ΄ αὔριον οὐκ ἐσορῶμεσ· ἀλλὰ καὶ ὡμφιτρύωνος ὁ χαλκεοκάρδιος υἱόσ, ὃς τὸν λῖν ὑπέμεινε τὸν ἄγριον, ἤρατο παιδόσ, τῶ χαρίεντος ̔́Υλα, τῶ τὰν πλοκαμῖδα φορεῦντοσ, καί νιν πάντ΄ ἐδίδαξε πατὴρ ὡσεὶ φίλον υἱέα, ὅσσα μαθὼν ἀγαθὸς καὶ ἀοίδιμος αὐτὸς ἔγεντο· χωρὶς δ΄ οὐδέποκ΄ ἦσ, οὔτ΄ εἰ μέσον ἆμαρ ὄροιτο, οὔτ΄ ἄρ΄ ὅχ΄ ἁ λεύκιππος ἀνατρέχοι ἐς Διὸς ̓Αώσ, οὐδ΄ ὁπόκ΄ ὀρτάλιχοι μινυροὶ ποτὶ κοῖτον ὁρῷεν, σεισαμένας πτερὰ ματρὸς ἐπ΄ αἰθαλόεντι πετεύρῳ, ὡς αὐτῷ κατὰ θυμὸν ὁ παῖς πεποναμένος εἴη, αὐτῷ δ΄ εὖ ἕλκων ἐς ἀλαθινὸν ἄνδρ΄ ἀποβαίη. ἀλλ΄ ὅτε τὸ χρύσειον ἔπλει μετὰ κῶας ̓Ιήσων Αἰσονίδασ, οἱ δ΄ αὐτῷ ἀριστῆες συνέποντο πασᾶν ἐκ πολίων προλελεγμένοι, ὧν ὄφελός τι, ἵκετο χὡ ταλαεργὸς ἀνὴρ ἐς ἀφνειὸν ̓Ιωλκόν, ̓Αλκμήνης υἱὸς Μιδεάτιδος ἡρωίνησ, σὺν δ΄ αὐτῷ κατέβαινεν ̔́Υλας εὔεδρον ἐς ̓Αργώ, ἅτις κυανεᾶν οὐχ ἥψατο συνδρομάδων ναῦσ, ἀλλὰ διεξάιξε--βαθὺν δ΄ εἰσέδραμε Φᾶσιν-- αἰετὸς ἐς μέγα λαῖτμα· ἀφ΄ οὗ τότε χοιράδες ἔσταν. ἆμος δ΄ ἀντέλλοντι Πελειάδεσ, ἐσχατιαὶ δὲ ἄρνα νέον βόσκοντι, τετραμμένου εἴαρος ἤδη, τᾶμος ναυτιλίας μιμνάσκετο θεῖος ἄωτος ἡρώων, κοίλαν δὲ καθιδρυνθέντες ἐς ̓Αργὼ ̔Ελλάσποντον ἵκοντο νότῳ τρίτον ἆμαρ ἀέντι,  εἴσω δ΄ ὅρμον ἔθεντο Προποντίδοσ, ἔνθα Κιανῶν αὔλακας εὐρύνοντι βόες τρίβοντες ἄροτρα. ἐκβάντες δ΄ ἐπὶ θῖνα κατὰ ζυγὰ δαῖτα πένοντο δειελινοί, πολλοὶ δὲ μίαν στορέσαντο χαμεύναν. λειμὼν γάρ σφιν ἔκειτο, μέγα στιβάδεσσιν ὄνειαρ, ἔνθεν βούτομον ὀξὺ βαθύν τ΄ ἐτάμοντο κύπειρον. κᾤχεθ΄ ̔́Υλας ὁ ξανθὸς ὕδωρ ἐπιδόρπιον οἰσῶν αὐτῷ θ΄ ̔Ηρακλῆι καὶ ἀστεμφεῖ Τελαμῶνι, οἳ μίαν ἄμφω ἑταῖροι ἀεὶ δαίνυντο τράπεζαν, χάλκεον ἄγγος ἔχων. τάχα δὲ κράναν ἐνόησεν ἡμένῳ ἐν χώρῳ· περὶ δὲ θρύα πολλὰ πεφύκει, κυάνεόν τε χελιδόνιον χλωρόν τ΄ ἀδίαντον καὶ θάλλοντα σέλινα καὶ εἰλιτενὴς ἄγρωστισ. ὕδατι δ΄ ἐν μέσσῳ Νύμφαι χορὸν ἀρτίζοντο, Νύμφαι ἀκοίμητοι, δειναὶ θεαὶ ἀγροιώταισ, Εὐνείκα καὶ Μαλὶς ἔαρ θ΄ ὁρόωσα Νύχεια, ἤτοι ὁ κοῦρος ἐπεῖχε ποτῷ πολυχανδέα κρωσσὸν βάψαι ἐπειγόμενοσ, ταὶ δ΄ ἐν χερὶ πᾶσαι ἔφυσαν· πασάων γὰρ ἔρως ἁπαλὰς φρένας ἐξεσόβησεν ̓Αργείῳ ἐπὶ παιδί· κατήριπε δ΄ ἐς μέλαν ὕδωρ ἀθρόοσ, ὡς ὅτε πυρσὸς ἀπ΄ οὐρανοῦ ἤριπεν ἀστὴρ ἀθρόοσ, ἐν πόντῳ, ναύταις δέ τις εἶπεν ἑταίροισ· "κουφότερ΄ ὦ παῖδες ποιεῖσθ΄ ὅπλα· πνευστικὸς οὖροσ." Νύμφαι μὲν σφετέροις ἐπὶ γούνασι κοῦρον ἔχοισαι δακρυόεντ΄ ἀγανοῖσι παρεψύχοντ΄ ἐπέεσσιν. ̓Αμφιτρυωνιάδας δὲ ταρασσόμενος περὶ παιδὶ ᾤχετο, μαιωτιστὶ λαβὼν εὐκαμπέα τόξα καὶ ῥόπαλον, τό οἱ αἰὲν ἐχάνδανε δεξιτερὴ χείρ.  τρὶς μὲν ̔́Υλαν ἄυσεν, ὅσον βαρὺς ἤρυγε λαιμόσ· τρὶς δ΄ ἄρ΄ ὁ παῖς ὑπάκουσεν, ἀραιὰ δ΄ ἵκετο φωνὰ ἐξ ὕδατοσ, παρεὼν δὲ μάλα σχεδὸν εἴδετο πόρρω. ὡς δ΄ ὁπότ΄ ἠυγένειος ἀπόπροθι λῖς ἐσακούσασ, νεβροῦ φθεγξαμένας τις ἐν οὔρεσιν ὠμοφάγος λῖς ἐξ εὐνᾶς ἔσπευσεν ἑτοιμοτάταν ἐπὶ δαῖτα· ̔Ηρακλέης τοιοῦτος ἐν ἀτρίπτοισιν ἀκάνθαις παῖδα ποθῶν δεδόνητο, πολὺν δ΄ ἐπελάμβανε χῶρον. σχέτλιοι οἱ φιλέοντεσ· ἀλώμενος ὅσσ΄ ἐμόγησεν οὔρεα καὶ δρυμούσ, τὰ δ΄ ̓Ιήσονος ὕστερα πάντ΄ ἦσ. ναῦς γέμεν ἄρμεν΄ ἔχοισα μετάρσια τῶν παρεόντων, ἱστία δ΄ ἡμίθεοι μεσονύκτιον ἐξεκάθαιρον ̔Ηρακλῆα μένοντεσ. ὁ δ΄ ᾇ πόδες ἆγον ἐχώρει μαινόμενοσ· χαλεπὸς γὰρ ἔσω θεὸς ἧπαρ ἄμυσσεν. οὕτω μὲν κάλλιστος ̔́Υλας μακάρων ἀμιθρεῖται· ̔Ηρακλέην δ΄ ἥρωες ἐκερτόμεον λιποναύταν, οὕνεκεν ἠρώησε τριακοντάζυγον ̓Αργώ, πεζᾷ δ΄ ἐς Κόλχους τε καὶ ἄξενον ἵκετο Φᾶσιν.   Κυνίσκας ̓́ερως ἢ Θυώνιχοσ. Αἰσχίνης Χαίρειν πολλὰ τὸν ἄνδρα Θυώνιχον. Θυώνιχος ἀλλὰ τὺ ταὐτά, Αἰσχίνα.  Αἰσχίνης ὡς χρόνιοσ. Θυώνιχος χρόνιοσ; τί δέ τοι τὸ μέλημα; Αἰσχίνης πράσσομες οὐχ ὡς λῷστα Θυώνιχε. Θυώνιχος ταῦτ΄ ἄρα λεπτόσ, χὡ μύσταξ πολὺς οὗτοσ, ἀυσταλέοι δὲ κίκιννοι. τοιοῦτος πρώαν τις ἀφίκετο Πυθαγορικτάσ, ὠχρὸς κἀνυπόδητοσ· ̓Αθηναῖος δ΄ ἔφατ΄ ἦμεν. ἤρατο μὰν καὶ τῆνοσ, ἐμὶν δοκεῖ, ὀπτῶ ἀλεύρω. Αἰσχίνης παίσδεις ὦγάθ΄ ἔχων· ἐμὲ δ΄ ἁ χαρίεσσα Κυνίσκα ὑβρίσδει· λασῶ δὲ μανείς ποκα, θρὶξ ἀνὰ μέσσον. Θυώνιχος τοιοῦτος μὲν ἀεὶ τὺ φίλ΄ Αἰσχίνα, ἁσυχᾷ ὀξύσ, πάντ΄ ἐθέλων κατὰ καιρόν· ὅμως δ΄ εἶπον, τί τὸ καινόν. Αἰσχίνης ὡργεῖος κἠγὼ καὶ ὁ Θεσσαλὸς ἱπποδιώκτας ͂̓Απις καὶ Κλεύνικος ἐπίνομες ὁ στρατιώτας ἐν χώρῳ παρ΄ ἐμίν. δύο μὲν κατέκοψα νεοσσὼς θηλάζοντά τε χοῖρον, ἀνῷξα δὲ βίβλινον αὐτοῖς εὐώδη, τετόρων ἐτέων, σχεδὸν ὡς ἀπὸ λανῶ. βολβὸς κτεὶς κοχλίας ἐξῃρέθη. ἦς πότος ἁδύσ. ἤδη δὲ προϊόντοσ, ἔδοξ΄ ἐπιχεῖσθαι ἄκρατον ὧτινος ἤθελ΄ ἕκαστοσ· ἔδει μόνον ὧτινος εἰπεῖν.  ἄμμες μὲν φωνεῦντες ἐπίνομεσ, ὡς ἐδέδοκτο· ἁ δ΄ οὐδὲν παρεόντος ἐμεῦ. τίν΄ ἔχειν με δοκεῖς νοῦν; "οὐ φθεγξῇ; λύκον εἶδεσ·" ἔπαιξέ τισ. "ὡς σοφόσ" εἶπε, κἠφᾶπτ΄· εὐμαρέως κεν ἀπ΄ αὐτᾶς καὶ λύχνον ἇψασ. ἔστι Λύκοσ, Λύκος ἐστί, Λάβα τῶ γείτονος υἱόσ, εὐμάκης ἁπαλόσ, πολλοῖς δοκέων καλὸς ἦμεν. τούτω τὸν κλύμενον κατετάκετο τῆνον ἔρωτα. χἁμῖν τοῦτο δι΄ ὠτὸς ἔγεντό ποθ΄ ἁσυχᾷ οὑτῶσ· οὐ μὰν ἐξήταξα μάταν εἰς ἄνδρα γενειῶν. ἤδη δ΄ ὦν πόσιος τοὶ τέσσαρες ἐν βάθει ἦμεσ, χὡ Λαρισαῖος "τὸν ἐμὸν Λύκον" ᾆδεν ἀπ΄ ἀρχᾶσ, Θεσσαλικόν τι μέλισμα, κακαὶ φρένεσ· ἁ δὲ Κυνίσκα ἔκλαι΄ ἐξαπίνας θαλερώτερον ἢ παρὰ ματρὶ παρθένος ἑξαέτης κόλπω ἐπιθυμήσασα. τᾶμος ἐγώ, τὸν ἴσαις τὺ Θυώνιχε, πὺξ ἐπὶ κόρρας ἤλασα, κἄλλαν αὖθισ. ἀνειρύσσασα δὲ πέπλως ἔξω ἀπῴχετο θᾶσσον. "ἐμὸν κακόν, οὔ τοι ἀρέσκω; ἄλλός τοι γλυκίων ὑποκόλπιοσ; ἄλλον ἰοῖσα θάλπε φίλον. τήνῳ τὰ σὰ δάκρυα μᾶλα ῥέοντι." μάστακα δοῖσα τέκνοισιν ὑπωροφίοισι χελιδὼν ἄψορρον ταχινὰ πέτεται βίον ἄλλον ἀγείρειν· ὠκυτέρα μαλακᾶς ἀπὸ δίφρακος ἔδραμε τήνα ἰθὺ δι΄ ἀμφιθύρω καὶ δικλίδοσ, ᾇ πόδες ἆγον. αἶνός θην λέγεταί τισ· ἔβα τάχα ταῦρος ἀν΄ ὕλαν. εἴκατι· ταὶ δ΄ ὀκτώ, ταὶ δ΄ ἐννέα, ταὶ δὲ δέκ΄ ἄλλαι, σάμερον ἑνδεκάτα, ποτίθει δύο, καὶ δύο μῆνεσ,  ἐξ ὧ ἀπ΄ ἀλλάλων. οὐδ΄ εἰ Θρᾳκιστὶ κέκαρμαι, οἶδε. Λύκος νῦν πάντα, Λύκῳ καὶ νυκτὸς ἀνῷκται. ἄμμες δ΄ οὔτε λόγω τινὸς ἄξιοι οὔτ΄ ἀριθμητοί, δύστηνοι Μεγαρῆες ἀτιμοτάτῃ ἐνὶ μοίρῃ. κεἰ μὲν ἀποστέρξαιμι, τὰ πάντά κεν εἰς δέον ἕρποι. νῦν δὲ πόθεν; μῦσ, φαντὶ Θυώνιχε, γεύμεθα πίσσασ. χὥτι τὸ φάρμακόν ἐστιν ἀμηχανέοντος ἔρωτοσ, οὐκ οἶδα. πλὰν Σῖμος ὁ τᾶς ̓Επιχάλκω ἐρασθεὶς ἐκπλεύσας ὑγιὴς ἐπανῆλθ΄, ἐμὸς ἁλικιώτασ. πλευσοῦμαι κἠγὼ διαπόντιοσ, οὔτε κάκιστος οὔτε πρᾶτος ἴσωσ, ὁμαλὸς δέ τις ὁ στρατιώτασ. Θυώνιχος ὤφελε μὰν χωρεῖν κατὰ νοῦν τεόν, ὧν ἐπεθύμεις Αἰσχίνα. εἰ δ΄ οὑτῶς ἄρα τοι δοκεῖ ὥστ΄ ἀποδαμεῖν, μισθοδότας Πτολεμαῖος ἐλευθέρῳ οἷος ἄριστοσ, Αἰσχίνης τἄλλα δ΄ ἀνὴρ ποῖός τις ἐλευθέρῳ οἷος ἄριστοσ; Θυώνιχος εὐγνώμων, φιλόμουσοσ, ἐρωτικόσ, εἰς ἄκρον ἁδύσ, εἰδὼς τὸν φιλέοντα, τὸν οὐ φιλέοντ΄ ἔτι μᾶλλον, πολλοῖς πολλὰ διδούσ, αἰτεύμενος οὐκ ἀνανεύων οἷα χρὴ βασιλῆ΄· αἰτεῖν δὲ δεῖ οὐκ ἐπὶ παντὶ Αἰσχίνα. ὥστ΄ εἴ τοι κατὰ δεξιὸν ὦμον ἀρέσκει λῶπος ἄκρον περονᾶσθαι, ἐπ΄ ἀμφοτέροις δὲ βεβακὼς τολμασεῖς ἐπιόντα μένειν θρασὺν ἀσπιδιώταν, ᾇ τάχος εἰς Αἴγυπτον. ἀπὸ κροτάφων πελόμεσθα πάντες γηραλέοι, καὶ ἐπισχερὼ ἐς γένυν ἕρπει λευκαίνων ὁ χρόνοσ· ποιεῖν τι δεῖ, ἇς γόνυ χλωρόν.    Συρακούσιαι ἢ Αδωνιάζουσαι Γοργώ ̓́Ενδοι Πραξινόα; Πραχινόα Γοργοῖ φίλα, ὡς χρόνῳ. ἔνδοι. θαῦμ΄ ὅτι καὶ νῦν ἦνθεσ. ὅρη δίφρον Εὐνόα αὐτῇ. ἔμβαλε καὶ ποτίκρανον. Γοργώ ἔχει κάλλιστα. Πραχινόα καθίζευ. Γοργώ ὢ τᾶς ἀλεμάτω ψυχᾶσ· μόλις ὔμμιν ἐσώθην Πραξινόα πολλῶ μὲν ὄχλω, πολλῶν δὲ τεθρίππων. παντᾷ κρηπῖδεσ, παντᾷ χλαμυδηφόροι ἄνδρεσ· ἁ δ΄ ὁδὸς ἄτρυτοσ· τὺ δ΄ ἑκαστάτω ὅσσον ἀποικεῖσ. Πραχινόα ταῦθ΄ ὁ πάραρος τῆνος ἐπ΄ ἔσχατα γᾶς ἔλαβ΄ ἐνθὼν ἰλεόν, οὐκ οἴκησιν, ὅπως μὴ γείτονες ὦμες ἀλλάλαισ, ποτ΄ ἔριν, φθονερὸν κακόν, αἰὲν ὁμοῖοσ. Γοργώ μὴ λέγε τὸν τεὸν ἄνδρα φίλα Δίκωνα τοιαῦτα, τῶ μικκῶ παρεόντοσ· ὅρη γύναι, ὡς ποθορῇ τυ. θάρσει Ζωπυρίων, γλυκερὸν τέκοσ· οὐ λέγει ἀπφῦν.  Πραχινόα αἰσθάνεται τὸ βρέφοσ, ναὶ τὰν πότνιαν. Γοργώ καλὸς ἀπφῦσ. Πραχινόα ἀπφῦς μὰν τῆνος τὰ πρόαν λέγομες δὲ πρόαν θην πάντα νίτρον καὶ φῦκος ἀπὸ σκανᾶς ἀγοράσδων ἦνθε φέρων ἅλας ἄμμιν, ἀνὴρ τρισκαιδεκάπηχυσ. Γοργώ χὡμὸς ταὐτᾷ ἔχει, φθόρος ἀργυρίω, Διοκλείδασ· ἑπταδράχμως κυνάδασ, γραιᾶν ἀποτίλματα πηρᾶν, πέντε πόκως ἔλαβ΄ ἐχθέσ, ἅπαν ῥύπον, ἔργον ἐπ΄ ἔργῳ. ἀλλ΄ ἴθι τὠμπέχονον καὶ τὰν περονατρίδα λάζευ. βᾶμες τῶ βασιλῆος ἐς ἀφνειῶ Πτολεμαίω θασόμεναι τὸν ̓́Αδωνιν· ἀκούω χρῆμα καλόν τι κοσμεῖν τὰν βασίλισσαν. Πραχινόα ἐν ὀλβίω ὄλβια πάντα. Γοργώ ὧν ἴδεσ, ὧν εἶπες καὶ ἰδοῖσα τὺ τῷ μὴ ἰδόντι. ἕρπειν ὥρα κ΄ εἴη. Πραχινόα ἀεργοῖς αἰὲν ἑορτά. Εὐνόα, αἶρε τὸ νῆμα καὶ ἐς μέσον αἰνόθρυπτε θὲς πάλιν. αἱ γαλέαι μαλακῶς χρῄζοντι καθεύδειν· κινεῦ δή, φέρε θᾶσσον ὕδωρ. ὕδατος πρότερον δεῖ.  ἁ δὲ σμᾶμα φέρει. δὸς ὅμωσ. μὴ δὴ πολὺ ἄπληστε. ἔγχει ὕδωρ. δύστανε, τί μευ τὸ χιτώνιον ἄρδεισ; παῦε. ὁκοῖα θεοῖς ἐδόκει, τοιαῦτα νένιμμαι. ἁ κλᾲξ τᾶς μεγάλας πᾷ λάρνακοσ; ὧδε φέρ΄ αὐτάν. Γοργώ Πραξινόα, μάλα τοι τὸ καταπτυχὲς ἐμπερόναμα τοῦτο πρέπει· λέγε μοι, πόσσω κατέβα τοι ἀφ΄ ἱστῶ; Πραχινόα μὴ μνάσῃς Γοργοῖ· πλέον ἀργυρίω καθαρῶ μνᾶν ἢ δύο· τοῖς δ΄ ἔργοις καὶ τὰν ψυχὰν ποτέθηκα. Γοργώ ἀλλὰ κατὰ γνώμαν ἀπέβα τοι. Πραχινόα τοῦτο κάλ΄ εἶπεσ. τὠμπέχονον φέρε μοι καὶ τὰν θολίαν κατὰ κόσμον ἀμφίθεσ. οὐκ ἀξῶ τυ τέκνον. μορμώ, δάκνει ἵπποσ. δάκρυ΄, ὅσσα θέλεισ, χωλὸν δ΄ οὐ δεῖ τυ γενέσθαι. ἕρπωμεσ. Φρυγία, τὸν μικκὸν παῖσδε λαβοῖσα, τὰν κύν΄ ἔσω κάλεσον, τὰν αὐλείαν ἀπόκλᾳξον.-- ὦ θεοί, ὅσσος ὄχλοσ. πῶς καὶ πόκα τοῦτο περᾶσαι χρὴ τὸ κακόν; μύρμακες ἀνάριθμοι καὶ ἄμετροι. πολλά τοι ὦ Πτολεμαῖε πεποίηται καλὰ ἔργα, ἐξ ὧ ἐν ἀθανάτοις ὁ τεκ??ν· οὐδεὶς κακοεργὸς δαλεῖται τὸν ἰόντα παρέρπων Αἰγυπτιστί, οἷα πρὶν ἐξ ἀπάτας κεκροτημένοι ἄνδρες ἔπαισδον, ἀλλάλοις ὁμαλοί, κακὰ παίγνια, πάντες ἐρειοί.  ἁδίστα Γοργοῖ, τί γενοίμεθα; τοὶ πολεμισταὶ ἵπποι τῶ βασιλῆοσ. ἄνερ φίλε, μή με πατήσῃσ. ὀρθὸς ἀνέστα ὁ πυρρόσ· ἴδ΄ ὡς ἄγριοσ. κυνοθαρσὴς Εὐνόα, οὐ φευξῇ; διαχρησεῖται τὸν ἄγοντα. ὠνάθην μεγάλωσ, ὅτι μοι τὸ βρέφος μένει ἔνδον. Γοργώ θάρσει Πραξινόα· καὶ δὴ γεγενήμεθ΄ ὄπισθεν, τοὶ δ΄ ἔβαν ἐς χώραν. Πραχινόα καὐτὰ συναγείρομαι ἤδη. ἵππον καὶ τὸν ψυχρὸν ὄφιν τὰ μάλιστα δεδοίκω ἐκ παιδόσ. σπεύδωμεσ· ὄχλος πολὺς ἄμμιν ἐπιρρεῖ. Γοργώ ἐξ αὐλᾶς ὦ μᾶτερ; Γραῦς ἐγὼν ὦ τέκνα. Γοργώ παρενθεῖν εὐμαρέσ; Γραῦς ἐς Τροίαν πειρώμενοι ἦνθον ̓Αχαιοί, καλλίστα παίδων· πείρᾳ θην πάντα τελεῖται. Γοργώ χρησμὼς ἁ πρεσβῦτις ἀπῴχετο θεσπίξασα. Πραχινόα πάντα γυναῖκες ἴσαντι, καὶ ὡς Ζεὺς ἠγάγεθ΄ ̔́Ηρην. Γοργώ θᾶσαι Πραξινόα, περὶ τὰς θύρας ὅσσος ὅμιλοσ.  Πραχινόα θεσπέσιοσ. Γοργοῖ, δὸς τὰν χέρα μοι· λάβε καὶ τὺ Εὐνόα Εὐτυχίδοσ· πότεχ΄ αὐτᾷ, μή τι πλαναθῇσ. πᾶσαι ἅμ΄ εἰσένθωμεσ· ἀπρὶξ ἔχευ Εὐνόα ἁμῶν. οἴμοι δειλαία, δίχα μευ τὸ θερίστριον ἤδη ἔσχισται Γοργοῖ. πὸτ τῶ Διόσ, εἴτι γένοιο εὐδαίμων ὤνθρωπε, φυλάσσεο τὠμπέχονόν μευ. Ξένος οὐκ ἐπ΄ ἐμὶν μέν, ὅμως δὲ φυλαξεῦμαι· Πραχινόα ὄχλος ἄθρωσ. ὠθεῦνθ΄ ὥσπερ ὕεσ. Ξένος θάρσει γύναι· ἐν καλῷ εἰμέσ. Πραχινόα κεἰς ὥρας κἤπειτα φίλ΄ ἀνδρῶν ἐν καλῷ εἴης ἄμμε περιστέλλων. χρηστῶ κᾠκτίρμονος ἀνδρόσ. φλίβεται Εὐνόα ἇμιν· ἄγ΄ ὦ δειλὰ τὺ βιάζευ. κάλλιστ΄· ἔνδοι πᾶσαι, ὁ τὰν νυὸν εἶπ΄ ἀποκλᾴξασ. Γοργώ Πραξινόα, πόταγ΄ ὧδε. τὰ ποικίλα πρᾶτον ἄθρησον, λεπτὰ καὶ ὡς χαρίεντα· θεῶν περονάματα φασεῖσ. Πραχινόα πότνι΄ ̓Αθαναία, ποῖαί σφ΄ ἐπόνασαν ἔριθοι, ποῖοι ζῳογράφοι τἀκριβέα γράμματ΄ ἔγραψαν. ὡς ἔτυμ΄ ἑστάκαντι, καὶ ὡς ἔτυμ΄ ἐνδινεῦντι, ἔμψυχ΄, οὐκ ἐνυφαντά. σοφόν τοι χρῆμ΄ ὥνθρωποσ.  αὐτὸς δ΄ ὡς θαητὸς ἐπ΄ ἀργυρέας κατάκειται κλισμῶ, πρᾶτον ἴουλον ἀπὸ κροτάφων καταβάλλων, ὁ τριφίλητος ̓́Αδωνισ, ὃ κἠν ̓Αχέροντι φιλεῖται. ̔́ετερος Ξένος παύσασθ΄ ὦ δύστανοι, ἀνάνυτα κωτίλλοισαι τρυγόνεσ. ἐκκναισεῦντι πλατειάσδοισαι ἅπαντα. Γοργώ μᾶ, πόθεν ὥνθρωποσ; τί δὲ τίν, εἰ κωτίλαι εἰμέσ; πασάμενος ἐπίτασσε. Συρακοσίαις ἐπιτάσσεισ; ὡς δ΄ εἰδῇς καὶ τοῦτο· Κορίνθιαι εἰμὲς ἄνωθεν, ὡς καὶ ὁ Βελλεροφῶν· Πελοποννασιστὶ λαλεῦμεσ· δωρίσδεν δ΄ ἔξεστι δοκῶ τοῖς Δωριέεσσι. Πραχινόα μὴ φύη Μελιτῶδες ὃς ἁμῶν καρτερὸς εἴη, πλὰν ἑνόσ. οὐκ ἀλέγω. μή μοι κενεὰν ἀπομάξῃσ. Γοργώ σιγᾷ Πραξινόα· μέλλει τὸν ̓́Αδωνιν ἀείδειν ἁ τᾶς ̓Αργείας θυγάτηρ πολύιδρις ἀοιδόσ, ἅτις καὶ πέρυσιν τὸν ἰάλεμον ἀρίστευσε. φθεγξεῖταί τι σάφ΄ οἶδα καλόν· διαθρύπτεται ἤδη. Γυνή ̓αοιδός Δέσποιν΄, ἃ Γολγώς τε καὶ ̓Ιδάλιον ἐφίλασας αἰπεινάν τ΄ ̓Ερύκαν, χρυσῷ παίζοισ΄ ̓Αφροδίτα· οἷόν τοι τὸν ̓́Αδωνιν ἀπ΄ ἀενάω ̓Αχέροντος μηνὶ δυωδεκάτῳ μαλακαὶ πόδας ἄγαγον ͂̔Ωραι. βάρδισται μακάρων ͂̔Ωραι φίλαι, ἀλλὰ ποθειναὶ ἔρχονται πάντεσσι βροτοῖς αἰεί τι φορεῦσαι.  Κύπρι Διωναία, τὺ μὲν ἀθανάταν ἀπὸ θνατᾶσ, ἀνθρώπων ὡς μῦθοσ, ἐποίησας Βερενίκαν, ἀμβροσίαν ἐς στῆθος ἀποστάξασα γυναικόσ· τὶν δὲ χαριζομένα, πολυώνυμε καὶ πολύναε, ἁ Βερενικεία θυγάτηρ ̔Ελένᾳ εἰκυῖα ̓Αρσινόα πάντεσσι καλοῖς ἀτιτάλλει ̓́Αδωνιν. πὰρ μέν οἱ ὥρια κεῖται, ὅσα δρυὸς ἄκρα φέρονται, πὰρ δ΄ ἁπαλοὶ κᾶποι πεφυλαγμένοι ἐν ταλαρίσκοις ἀργυρέοισ, Συρίω δὲ μύρω χρύσει΄ ἀλάβαστρα. εἴδατα δ΄ ὅσσα γυναῖκες ἐπὶ πλαθάνω πονέονται, ἄνθεα μίσγοισαι λευκῷ παντοῖα μαλεύρῳ, ὅσσά τ΄ ἀπὸ γλυκερῶ μέλιτος τά τ΄ ἐν ὑγρῷ ἐλαίῳ, πάντ΄ αὐτῷ πετεηνὰ καὶ ἑρπετὰ τεῖδε πάρεστι. χλωραὶ δὲ σκιάδες μαλακῷ βρίθοντι ἀνήθῳ δέδμανθ΄· οἱ δέ τε κῶροι ὑπερπωτῶνται ̓́Ερωτεσ, οἷοι ἀηδονιδῆες ἀεξομενᾶν ἐπὶ δένδρων πωτῶνται πτερύγων πειρώμενοι ὄζον ἀπ΄ ὄζω. ὢ ἔβενοσ, ὢ χρυσόσ, ὢ ἐκ λευκῶ ἐλέφαντος αἰετοὶ οἰνοχόον Κρονίδᾳ Διὶ παῖδα φέροντεσ. πορφύρεοι δὲ τάπητες ἄνω μαλακώτεροι ὕπνω, ἁ Μίλατος ἐρεῖ χὡ τὰν Σαμίαν κάτα βόσκων· "ἔστρωται κλίνα τῷ ̓Αδώνιδι τῷ καλῷ ἄλλα." τὰν μὲν Κύπρις ἔχει, τὰν δ΄ ὁ ῥοδόπαχυς ̓́Αδωνις ὀκτωκαιδεκέτης ἢ ἐννεακαίδεχ΄ ὁ γαμβρόσ. οὐ κεντεῖ τὸ φίλαμ΄, ἔτι οἱ περὶ χείλεα πυρρά. νῦν μὰν Κύπρις ἔχοισα τὸν αὐτᾶς χαιρέτω ἄνδρα· ἀῶθεν δ΄ ἁμές νιν ἅμα δρόσῳ ἀθρόαι ἔξω  οἰσεῦμες ποτὶ κύματ΄ ἐπ΄ ἀιόνι πτύοντα, λύσασαι δὲ κόμαν καὶ ἐπὶ σφυρὰ κόλπον ἀνεῖσαι στήθεσι φαινομένοις λιγυρᾶς ἀρξώμεθ΄ ἀοιδᾶσ· ̔́Ερπεις ὦ φίλ΄ ̓́Αδωνι καὶ ἐνθάδε κεἰς ̓Αχέροντα ἡμιθέων, ὡς φαντί, μονώτατοσ. οὔτ΄ ̓Αγαμέμνων τοῦτ΄ ἔπαθ΄, οὔτ΄ Αἴας ὁ μέγας βαρυμάνιος ἥρωσ, οὔθ΄ ̔́Εκτωρ ̔Εκάβας ὁ γεραίτερος εἴκατι παίδων, οὐ Πατροκλῆσ, οὐ Πύρρος ἀπὸ Τροίας ἐπανελθών, οὔθ΄ οἱ ἔτι πρότερον Λαπίθαι καὶ Δευκαλίωνεσ, οὐ Πελοπηιάδαι τε καὶ ̓́Αργεος ἄκρα Πελασγοί· ἵλαθι νῦν φίλ΄ ̓́Αδωνι, καὶ ἐς νέωτ΄ εὐθυμήσαισ. καὶ νῦν ἦνθες ̓́Αδωνι, καὶ ὅκκ΄ ἀφίκῃ, φίλος ἡξεῖσ. Γοργώ Πραξινόα, τὸ χρῆμα σοφώτερον ἁ θήλεια. ὀλβία ὅσσα ἴσατι, πανολβία ὡς γλυκὺ φωνεῖ. ὥρα ὅμως κεἰς οἶκον. ἀνάριστος Διοκλείδασ. χὡνὴρ ὄξος ἅπαν, πεινᾶντι δὲ μηδὲ ποτένθῃσ. χαῖρε ̓́Αδων ἀγαπητέ· καὶ ἐς χαίροντας ἀφίκευ.   Χάριτες ἢ ̔ιέρων Αἰεὶ τοῦτο Διὸς κούραις μέλει, αἰὲν ἀοιδοῖσ, ὑμνεῖν ἀθανάτουσ, ὑμνεῖν ἀγαθῶν κλέα ἀνδρῶν. Μοῦσαι μὲν θεαὶ ἐντί, θεοὺς θεαὶ ἀείδοντι· ἄμμες δὲ βροτοὶ οἵδε, βροτοὺς βροτοὶ ἀείδωμεν. τίς γὰρ τῶν ὁπόσοι γλαυκὰν ναίουσιν ὑπ΄ ἀῶ ἡμετέρας Χάριτας πετάσας ὑποδέξεται οἴκῳ ἀσπασίωσ, οὐδ΄ αὖθις ἀδωρήτους ἀποπέμψει;  αἱ δὲ σκυζόμεναι γυμνοῖς ποσὶν οἴκαδ΄ ἴασι, πολλά με τωθάζοισαι, ὅ τ΄ ἀλιθίαν ὁδὸν ἦνθον, ὀκνηραὶ δὲ πάλιν κενεᾶς ἐν πυθμένι χηλοῦ ψυχροῖς ἐν γονάτεσσι κάρη μίμνοντι βαλοῖσαι, ἔνθ΄ αἰεί σφισιν ἕδρα, ἐπὴν ἄπρηκτοι ἵκωνται. τίς τῶν νῦν τοιόσδε; τίς εὖ εἰπόντα φιλήσει; οὐκ οἶδ΄· οὐ γὰρ ἔτ΄ ἄνδρες ἐπ΄ ἔργμασιν ὡς πάρος ἐσθλοῖς αἰνεῖσθαι σπεύδοντι, νενίκηνται δ΄ ὑπὸ κερδέων. πᾶς δ΄ ὑπὸ κόλπῳ χεῖρας ἔχων πόθεν οἴσεται ἀθρεῖ ἄργυρον, οὐδέ κεν ἰὸν ἀποτρίψας τινὶ δοίη, ἀλλ΄ εὐθὺς μυθεῖται· "ἀπωτέρω ἢ γόνυ κνάμα· αὐτῷ μοί τι γένοιτο· θεοὶ τιμῶσιν ἀοιδούσ. τίς δέ κεν ἄλλου ἀκούσαι; ἅλις πάντεσσιν ̔́Ομηροσ. οὗτος ἀοιδῶν λῷστοσ, ὃς ἐξ ἐμεῦ οἴσεται οὐδέν." Δαιμόνιοι, τί δὲ κέρδος ὁ μυρίος ἔνδοθι χρυσὸς κείμενοσ; οὐχ ἅδε πλούτου φρονέουσιν ὄνασισ, ἀλλὰ τὸ μὲν ψυχᾷ, τὸ δὲ καί τινι δοῦναι ἀοιδῶν· πολλοὺς δ΄ εὖ ἔρξαι παῶν, πολλοὺς δὲ καὶ ἄλλων ἀνθρώπων, αἰεὶ δὲ θεοῖς ἐπιβώμια ῥέζειν, μηδὲ ξεινοδόκον κακὸν ἔμμεναι, ἀλλὰ τραπέζῃ μειλίξαντ΄ ἀποπέμψαι, ἐπὴν ἐθέλωντι νέεσθαι, Μουσάων δὲ μάλιστα τίειν ἱεροὺς ὑποφήτασ, ὄφρα καὶ εἰν ̓Αίδαο κεκρυμμένος ἐσθλὸς ἀκούσῃσ, μηδ΄ ἀκλεὴς μύρηαι ἐπὶ ψυχροῦ ̓Αχέροντοσ, ὡσεί τις μακέλᾳ τετυλωμένος ἔνδοθι χεῖρας ἀχὴν ἐκ πατέρων πενίην ἀκτήμονα κλαίων. πολλοὶ ἐν ̓Αντιόχοιο δόμοις καὶ ἄνακτος ̓Αλεύα ἁρμαλιὴν ἔμμηνον ἐμετρήσαντο πενέσται·  πολλοὶ δὲ Σκοπάδῃσιν ἐλαυνόμενοι ποτὶ σακοὺς μόσχοι σὺν κεραῇσιν ἐμυκήσαντο βόεσσι, μυρία δ΄ ἀμπεδίον Κραννώνιον ἐνδιάασκον ποιμένες ἔκκριτα μῆλα φιλοξείνοισι Κρεώνδαισ· ἀλλ΄ οὔ σφιν τῶν ἦδοσ, ἐπεὶ γλυκὺν ἐξεκένωσαν θυμὸν ἐς εὐρεῖαν σχεδίαν στυγνοῦ ̓Αχέροντοσ, ἄμναστοι δὲ τὰ πολλὰ καὶ ὄλβια τῆνα λιπόντες δειλοῖς ἐν νεκύεσσι μακροὺς αἰῶνας ἔκειντο, εἰ μὴ κεῖνος ἀοιδὸς ὁ Κήιος αἰόλα φωνέων βάρβιτον ἐς πολύχορδον ἐν ἀνδράσι θῆκ΄ ὀνομαστοὺς ὁπλοτέροισ, τιμᾶς δὲ καὶ ὠκέες ἔλλαχον ἵπποι, οἵ σφισιν ἐξ ἱερῶν στεφανηφόροι ἦλθον ἀγώνων. τίς δ΄ ἂν ἀριστῆας Λυκίων ποτέ, τίς κομόωντας Πριαμίδας ἢ θῆλυν ἀπὸ χροιᾶς Κύκνον ἔγνω, εἰ μὴ φυλόπιδας προτέρων ὕμνησαν ἀοιδοί; οὐδ΄ ̓Οδυσεὺς ἑκατόν τε καὶ εἴκοσι μῆνας ἀλαθεὶς πάντας ἐπ΄ ἀνθρώπουσ, ̓Αίδαν τ΄ εἰς ἔσχατον ἐλθὼν ζωόσ, καὶ σπήλυγγα φυγὼν ὀλοοῖο Κύκλωποσ, δηναιὸν κλέος ἔσχεν, ἐσιγάθη δ΄ ἂν ὑφορβὸς Εὔμαιοσ, καὶ βουσὶ Φιλοίτιος ἀμφ΄ ἀγελαίαις ἔργον ἔχων, αὐτός τε περίσπλαγχνος Λαέρτησ, εἰ μή σφεας ὤνασαν ̓Ιάονος ἀνδρὸς ἀοιδαί. ̓Εκ Μοισᾶν ἀγαθὸν κλέος ἔρχεται ἀνθρώποισι, χρήματα δὲ ζώοντες ἀμαλδύνουσι θανόντων. ἀλλ΄ ἶσος γὰρ ὁ μόχθος ἐπ΄ ᾀόνι κύματα μετρεῖν, ὅσσ΄ ἄνεμος χέρσονδε μετὰ γλαυκᾶς ἁλὸς ὠθεῖ, ἢ ὕδατι νίζειν θολερὰν διαειδέι πλίνθον, καὶ φιλοκερδείᾳ βεβλαμμένον ἄνδρα παρελθεῖν.  χαιρέτω ὃς τοιοῦτοσ, ἀνάριθμος δέ οἱ εἰη ἄργυροσ, αἰεὶ δὲ πλεόνων ἔχοι ἵμερος αὐτόν. αὐτὰρ ἐγὼ τιμήν τε καὶ ἀνθρώπων φιλότητα πολλῶν ἡμιόνων τε καὶ ἵππων πρόσθεν ἑλοίμαν. δίζημαι δ΄, ὅτινι θνατῶν κεχαρισμένος ἔνθω σὺν Μοίσαισ· χαλεπαὶ γὰρ ὁδοὶ τελέθουσιν ἀοιδοῖς κουράων ἀπάνευθε Διὸς μέγα βουλεύοντοσ. οὔπω μῆνας ἄγων ἔκαμ΄ οὐρανὸς οὐδ΄ ἐνιαυτούσ· πολλοὶ κινήσουσιν ἔτι τροχὸν ἅρματος ἵπποι· ἔσσεται οὗτος ἀνήρ, ὃς ἐμεῦ κεχρήσετ΄ ἀοιδοῦ, ῥέξας ἢ ̓Αχιλεὺς ὅσσον μέγας ἢ βαρὺς Αἴας ἐν πεδίῳ Σιμόεντοσ, ὅθι Φρυγὸς ἠρίον ̓́Ιλου. ἤδη νῦν Φοίνικες ὑπ΄ ἠελίῳ δύνοντι οἰκεῦντες Λιβύας ἄκρον σφυρὸν ἐρρίγασιν. ἤδη βαστάζουσι Συρακόσιοι μέσα δοῦρα ἀχθόμενοι σακέεσσι βραχίονας ἰτεΐνοισιν· ἐν δ΄ αὐτοῖς ̔Ιέρων προτέροις ἴσος ἡρώεσσι ζώννυται, ἵππειαι δὲ κόρυν σκεπάουσιν ἔθειραι. αἰ γὰρ Ζεῦ κύδιστε πάτερ καὶ πότνι΄ ̓Αθάνα κούρη θ΄, ἣ σὺν ματρὶ πολυκλήρων ̓Εφυραίων εἴληχας μέγα ἄστυ παρ΄ ὕδασι Λυσιμελείασ, ἐχθροὺς ἐκ νάσοιο κακὰ πέμψειεν ἀνάγκα Σαρδόνιον κατὰ κῦμα, φίλων μόρον ἀγγέλλοντας τέκνοις ἠδ΄ ἀλόχοισιν, ἀριθμητοὺς ἀπὸ πολλῶν· ἄστεά τε προτέροισι πάλιν ναίοιτο πολίταισ, δυσμενέων ὅσα χεῖρες ἐλωβήσαντο κατάκρασ· ἀγροὺς δ΄ ἐργάζοιντο τεθαλότασ· αἱ δ΄ ἀνάριθμοι μήλων χιλιάδες βοτάνᾳ διαπιανθεῖσαι ἀμπεδίον βληχοῖντο, βόες δ΄ ἀγελαδὸν ἐς αὖλιν ἐρχόμεναι σκνιφαῖον ἐπισπεύδοιεν ὁδίταν·  νειοὶ δ΄ ἐκπονέοιντο ποτὶ σπόρον, ἁνίκα τέττιξ ποιμένας ἐνδίους πεφυλαγμένος ἔνδοθι δένδρων ἀχεῖ ἐν ἀκρεμόνεσσιν· ἀράχνια δ΄ εἰς ὅπλ΄ ἀράχναι λεπτὰ διαστήσαιντο, βοᾶς δ΄ ἔτι μηδ΄ ὄνομ΄ εἴη. ὑψηλὸν δ΄ ̔Ιέρωνι κλέος φορέοιεν ἀοιδοὶ καὶ πόντου Σκυθικοῖο πέραν καὶ ὅθι πλατὺ τεῖχος ἀσφάλτῳ δήσασα Σεμίραμις ἐμβασίλευεν. εἷς μὲν ἐγώ, πολλοὺς δὲ Διὸς φιλέοντι καὶ ἄλλους θυγατέρεσ, τοῖς πᾶσι μέλοι Σικελὰν ̓Αρέθοισαν ὑμνεῖν σὺν λαοῖσι καὶ αἰχμητὰν ̔Ιέρωνα. ὦ ̓Ετεόκλειοι θύγατρες θεαί, ὦ Μινύειον ̓Ορχομενὸν φιλέοισαι ἀπεχθόμενόν ποτε Θήβαισ, ἄκλητος μὲν ἔγωγε μένοιμί κεν, ἐς δὲ καλεύντων θαρσήσας Μοίσαισι σὺν ἁμετέραισιν ἱκοίμαν. καλλείψω δ΄ οὐδ΄ ὔμμε· τί γὰρ Χαρίτων ἀγαπητὸν ἀνθρώποις ἀπάνευθεν; ἀεὶ Χαρίτεσσιν ἅμ΄ εἴην.   ̓εγκώμιον εἰς Πτολεμαῖον ̓Εκ Διὸς ἀρχώμεσθα καὶ ἐς Δία λήγετε Μοῖσαι, ἀθανάτων τὸν ἄριστον ἐπὴν αὐδῶμεν ἀοιδαῖσ· ἀνδρῶν δ΄ αὖ Πτολεμαῖος ἐνὶ πρώτοισι λεγέσθω καὶ πύματος καὶ μέσσοσ· ὁ γὰρ προφερέστατος ἄλλων. ἥρωεσ, τοὶ πρόσθεν ἀφ΄ ἡμιθέων ἐγένοντο, ῥέξαντες καλὰ ἔργα σοφῶν ἐκύρησαν ἀοιδῶν·  αὐτὰρ ἐγὼ Πτολεμαῖον ἐπιστάμενος καλὰ εἰπεῖν ὑμνήσαιμ΄· ὕμνοι δὲ καὶ ἀθανάτων γέρας αὐτῶν. ̓́Ιδαν ἐς πολύδενδρον ἀνὴρ ὑλατόμος ἐλθὼν παπταίνει, παρεόντος ἄδην, πόθεν ἄρξεται ἔργου. τί πρῶτον καταλέξω; ἐπεὶ πάρα μυρία εἰπεῖν, οἷσι θεοὶ τὸν ἄριστον ἐτίμησαν βασιλήων. ̓Εκ πατέρων οἷος μὲν ἔην τελέσαι μέγα ἔργον Λαγείδας Πτολεμαῖοσ, ὅτε φρεσὶν ἐγκατάθοιτο βουλάν, ἃν οὐκ ἄλλος ἀνὴρ οἷός τε νοῆσαι. τῆνον καὶ μακάρεσσι πατὴρ ὁμότιμον ἔθηκεν ἀθανάτοισ, καί οἱ χρύσεος δόμος ἐν Διὸς οἴκῳ δέδμηται· παρὰ δ΄ αὐτὸν ̓Αλέξανδρος φίλα εἰδὼς ἑδριάει, Πέρσαισι βαρὺς θεὸς αἰολομίτρασ. ἀντία δ΄ ̔Ηρακλῆος ἕδρα κενταυροφόνοιο ἵδρυται στερεοῖο τετυγμένα ἐξ ἀδάμαντοσ· ἔνθα σὐν ἄλλοισιν θαλίας ἔχει οὐρανίδαισι, χαίρων υἱωνῶν περιώσιον υἱωνοῖσιν, ὅττί σφεων Κρονίδης μελέων ἐξείλετο γῆρασ, ἀθάνατοι δὲ καλεῦνται ἑοὶ νέποδες γεγαῶτεσ. ἄμφω γὰρ πρόγονός σφιν ὁ καρτερὸς ̔Ηρακλείδασ, ἀμφότεροι δ΄ ἀριθμεῦνται ἐς ἔσχατον ̔Ηρακλῆα. τῷ καὶ ἐπεὶ δαίτηθεν ἴοι κεκορημένος ἤδη νέκταρος εὐόδμοιο φίλας ἐς δῶμ΄ ἀλόχοιο, τῷ μὲν τόξον ἔδωκεν ὑπωλένιόν τε φαρέτραν, τῷ δὲ σιδάρειον σκύταλον κεχαραγμένον ὄζοισ. οἱ δ΄ εἰς ἀμβρόσιον θάλαμον λευκοσφύρου ̔́Ηβης ὅπλα καὶ αὐτὸν ἄγουσι γενειήταν Διὸς υἱόν. οἵα δ΄ ἐν πινυταῖσι περικλειτὰ Βερενίκα ἔπρεπε θηλυτέραισ, ὄφελος μέγα γειναμένοισι.  τᾷ μὲν Κύπρον ἔχοισα Διώνας πότνια κούρα κόλπον ἐς εὐώδη ῥαδινὰς ἐσεμάξατο χεῖρασ. τῷ οὔπω τινὰ φαντὶ ἁδεῖν τόσον ἀνδρὶ γυναικῶν, ὅσσόν περ Πτολεμαῖος ἑὴν ἐφίλησεν ἄκοιτιν. ἦ μὰν ἀντεφιλεῖτο πολὺ πλέον· ὧδέ κε παισὶ θαρσήσας σφετέροισιν ἐπιτρέποι οἶκον ἅπαντα, ὁππότε κεν φιλέων βαίνῃ λέχος ἐς φιλεούσησ. ἀστόργου δὲ γυναικὸς ἐπ΄ ἀλλοτρίῳ νόος αἰεί, ῥηίδιοι δὲ γοναί, τέκνα δ΄ οὐ ποτεοικότα πατρί. κάλλει ἀριστεύουσα θεάων πότν΄ ̓Αφροδίτα, σοὶ τήνα μεμέλητο· σέθεν δ΄ ἕνεκεν Βερενίκα εὐειδὴς ̓Αχέροντα πολύστονον οὐκ ἐπέρασεν, ἀλλά μιν ἁρπάξασα, πάροιθ΄ ἐπὶ νῆα κατελθεῖν κυανέαν καὶ στυγνὸν ἀεὶ πορθμῆα καμόντων, ἐς ναὸν κατέθηκασ, ἑᾶς δ΄ ἀπεδάσσαο τιμᾶσ. πᾶσιν δ΄ ἤπιος ἥδε βροτοῖς μαλακοὺς μὲν ἔρωτας προσπνείει, κούφας δὲ διδοῖ ποθέοντι μερίμνασ.-- ̓Αργεία κυάνοφρυ, σὺ λαοφόνον Διομήδεα μισγομένα Τυδῆι τέκεσ, Καλυδώνιον ἄνδρα, ἀλλὰ Θέτις βαθύκολπος ἀκοντιστὰν ̓Αχιλῆα Αἰακίδᾳ Πηλῆι, σὲ δ΄ αἰχμητὰ Πτολεμαῖε αἰχμητᾷ Πτολεμαίῳ ἀρίζηλος Βερενίκα. καί σε Κόως ἀτίταλλε βρέφος νεογιλλὸν ἐόντα, δεξαμένα παρὰ ματρόσ, ὅτε πρώταν ἴδες ἀῶ. ἔνθα γὰρ Εἰλείθυιαν ἐβώσατο λυσίζωνον ̓Αντιγόνας θυγάτηρ βεβαρημένα ὠδίνεσσιν· ἡ δέ οἱ εὐμενέοισα παρίστατο, κὰδ δ΄ ἄρα πάντων νωδυνίαν κατέχευε μελῶν· ὁ δὲ πατρὶ ἐοικὼς παῖς ἀγαπητὸς ἔγεντο. Κόως δ΄ ὀλόλυξεν ἰδοῖσα,  φᾶ δὲ καθαπτομένα βρέφεος χείρεσσι φίλῃσιν· "̓́Ολβιε κοῦρε γένοιο, τίοις δέ με τόσσον, ὅσον περ Δᾶλον ἐτίμησεν κυανάμπυκα Φοῖβος ̓Απόλλων· ἐν δὲ μιᾷ τιμᾷ Τρίοπον καταθεῖο κολώναν, ἶσον Δωριέεεσσι νέμων γέρας ἐγγὺς ἐοῦσιν." ἶσον καὶ ̔Ρήναιαν ἄναξ ἐφίλησεν ̓Απόλλων. ̔̀Ως ἄρα νᾶσος ἔειπεν· ὁ δ΄ ὑψόθεν ἔκλαγε φωνᾷ ἐς τρὶς ἀπὸ νεφέων μέγας αἰετὸς αἴσιος ὄρνισ. Ζηνός που τόδε σᾶμα. Διὶ Κρονίωνι μέλοντι αἰδοῖοι βασιλῆεσ· ὁ δ΄ ἔξοχοσ, ὅν κε φιλήσῃ γεινόμενον τὰ πρῶτα· πολὺς δέ οἱ ὄλβος ὀπαδεῖ, πολλᾶς δὲ κρατέει γαίασ, πολλᾶς δὲ θαλάσσασ. μυρίαι ἄπειροί τε καὶ ἔθνεα μυρία φωτῶν λήιον ἀλδήσκουσιν ὀφελλόμεναι Διὸς ὄμβρῳ· ἀλλ΄ οὔτις τόσα φύει, ὅσα χθαμαλὰ Αἴγυπτοσ, Νεῖλος ἀναβλύζων διερὰν ὅτε βώλακα θρύπτει. οὐδέ τις ἄστεα τόσσα βροτῶν ἔχει ἔργα δαέντων. τρεῖς μέν οἱ πολίων ἑκατοντάδες ἐνδέδμηνται, τρεῖς δ΄ ἄρα χιλιάδες τρισσαῖς ἐπὶ μυριάδεσσι, δοιαὶ δὲ τριάδεσ, μετὰ δέ σφισιν ἐννεάδες τρεῖσ· τῶν πάντων Πτολεμαῖος ἀλήνωρ ἐμβασιλεύει. καὶ μὴν Φοινίκας ἀποτέμνεται ̓Αρραβίας τε καὶ Συρίας Λιβύας τε κελαινῶν τ΄ Αἰθιοπήων. Παμφύλοισί τε πᾶσι καὶ αἰχμηταῖς Κιλίκεσσι σαμαίνει, Λυκίοις τε φιλοπτολέμοισί τε Καρσί, καὶ νάσοις Κυκλάδεσσιν, ἐπεί οἱ νᾶες ἄρισται πόντον ἐπιπλώοντι, θάλασσα δὲ πᾶσα καὶ αἶα καὶ ποταμοὶ κελάδοντες ἀνάσσονται Πτολεμαίῳ. πολλοὶ δ΄ ἱππῆεσ, πολλοὶ δέ μιν ἀσπιδιῶται. χαλκῷ μαρμαίροντι σεσαγμένοι ἀμφαγέρονται.  ὄλβῳ μὲν πάντάς κε καταβρίθοι βασιλῆασ· τόσσον ἐπ΄ ἆμαρ ἕκαστον ἐς ἀφνεὸν ἔρχεται οἶκον πάντοθε. λαοὶ δ΄ ἔργα περιστέλλουσιν ἕκηλοι. οὐ γάρ τις δηίων πολυκήτεα Νεῖλον ὑπερβὰς πεζὸς ἐν ἀλλοτρίαισι βοὰν ἐστάσατο κώμαισ, οὐδέ τις αἰγιαλόνδε θοᾶς ἐξάλατο ναὸς θωρηχθεὶς ἐπὶ βουσὶν ἀνάρσιος Αἰγυπτίῃσι· τοῖος ἀνὴρ πλατέεσσιν ἐνίδρυται πεδίοισι ξανθοκόμας Πτολεμαῖοσ, ἐπιστάμενος δόρυ πάλλειν, ᾧ ἐπὶ πάγχυ μέλει πατρώια πάντα φυλάσσειν οἷ΄ ἀγαθῷ βασιλῆι, τὰ δὲ κτεατίζεται αὐτόσ. οὐ μὰν ἀχρεῖός γε δόμῳ ἐνὶ πίονι χρυσὸς μυρμάκων ἅτε πλοῦτος ἀεὶ κέχυται μογεόντων· ἀλλὰ πολὺν μὲν ἔχοντι θεῶν ἐρικυδέες οἶκοι, αἰὲν ἀπαρχομένοιο σὺν ἄλλοισιν γεράεσσι, πολλὸν δ΄ ἰφθίμοισι δεδώρηται βασιλεῦσι, πολλὸν δὲ πτολίεσσι, πολὺν δ΄ ἀγαθοῖσιν ἑταίροισ. οὐδὲ Διωνύσου τις ἀνὴρ ἱεροὺς κατ΄ ἀγῶνας ἵκετ΄ ἐπιστάμενος λιγυρὰν ἀναμέλψαι ἀοιδάν, ᾧ οὐ δωτίναν ἀντάξιον ὤπασε τέχνασ. Μουσάων δ΄ ὑποφῆται ἀείδοντι Πτολεμαῖον ἀντ΄ εὐεργεσίασ. τί δὲ κάλλιον ἀνδρί κεν εἴη ὀλβίῳ ἢ κλέος ἐσθλὸν ἐν ἀνθρώποισιν ἀρέσθαι; τοῦτο καὶ ̓Ατρείδαισι μένει· τὰ δὲ μυρία τῆνα, ὅσσα μέγαν Πριάμοιο δόμον κτεάτισσαν ἑλόντεσ, ἀέρι πᾳ κέκρυπται, ὅθεν πάλιν οὐκέτι νόστοσ· μοῦνος δὲ προτέρων τε καὶ ὧν ἔτι θερμὰ κονία  στειβομένα καθύπερθε ποδῶν ἐκμάσσεται ἴχνη, ματρὶ φίλᾳ καὶ πατρὶ θυώδεας εἵσατο ναούσ· ἐν δ΄ αὐτοὺς χρυσῷ περικαλλέας ἠδ΄ ἐλέφαντι ἵδρυται πάντεσσιν ἐπιχθονίοισιν ἀρωγούσ. πολλὰ δὲ πιανθέντα βοῶν ὅγε μηρία καίει μησὶ περιπλομένοισιν ἐρευθομένων ἐπὶ βωμῶν, αὐτός τ΄ ἰφθίμα τ΄ ἄλοχοσ, τᾶς οὔτις ἀρείων νυμφίον ἐν μεγάροισι γυνὰ περιβάλλετ΄ ἀγοστῷ, ἐκ θυμοῦ στέργοισα κασίγνητόν τε πόσιν τε. ὧδε καὶ ἀθανάτων ἱερὸς γάμος ἐξετελέσθη, οὓς τέκετο κρείουσα ̔Ρέα βασιλῆας ̓Ολύμπου· ἓν δὲ λέχος στόρνυσιν ἰαύειν Ζηνὶ καὶ ̔́Ηρῃ χεῖρας φοιβήσασα μύροις ἔτι παρθένος ͂̓Ιρισ. χαῖρε ἄναξ Πτολεμαῖε· σέθεν δ΄ ἐγὼ ἶσα καὶ ἄλλων μνάσομαι ἡμιθέων, δοκέω δ΄ ἔπος οὐκ ἀπόβλητον φθέγξομαι ἐσσομένοισ· ἀρετήν γε μὲν ἐκ Διὸς αἰτεῦ.   ̔ελένης ̓επιθάλαμιος ̓́Εν ποκ΄ ἄρα Σπάρτᾳ ξανθότριχι πὰρ Μενελάῳ παρθενικαὶ θάλλοντα κόμαις ὑάκινθον ἔχοισαι πρόσθε νεογράπτω θαλάμω χορὸν ἐστάσαντο, δώδεκα ταὶ πρᾶται πόλιοσ, μέγα χρῆμα Λακαινᾶν,  ἁνίκα Τυνδαριδᾶν κατεδέξατο τὰν ἀγαπητὰν μναστεύσας ̔Ελέναν ὁ νεώτερος ̓Ατρέος υἱόσ. ἄειδον δ΄ ἄρα πᾶσαι ἐς ἓν μέλος ἐγκροτέοισαι ποσσὶ περιπλέκτοισ, ὑπὸ δ΄ ἴαχε δῶμ΄ ὑμεναίῳ. Οὕτω δὴ πρωιζὲ κατέδραθες ὦ φίλε γαμβρέ; ἦ ῥά τις ἐσσὶ λίαν βαρυγούνατοσ; ἦ ῥα φίλυπνοσ; ἦ ῥα πολύν τιν΄ ἔπινεσ, ὅτ΄ εἰς εὐνὰν κατεβάλλευ; εὕδειν μὰν σπεύδοντα καθ΄ ὥραν αὐτὸν ἐχρῆν τυ, παῖδα δ΄ ἐᾶν σὺν παισὶ φιλοστόργῳ παρὰ ματρὶ παίσδειν ἐς βαθὺν ὄρθρον, ἐπεὶ καὶ ἔνας καὶ ἐς ἀῶ κεἰς ἔτος ἐξ ἔτεος Μενέλαε τεὰ νυὸς ἅδε. ὄλβιε γάμβρ΄, ἀγαθός τις ἐπέπταρεν ἐρχομένῳ τοι ἐς Σπάρταν, ἅπερ ὥλλοι ἀριστέεσ, ὡς ἀνύσαιο. μοῦνος ἐν ἡμιθέοις Κρονίδαν Δία πενθερὸν ἑξεῖσ. Ζανός τοι θυγάτηρ ὑπὸ τὰν μίαν ἵκετο χλαῖναν, οἵα ̓Αχαιιάδων γαῖαν πατεῖ οὐδὲ μί΄ ἄλλα. ἦ μέγα κέν τι τέκοιτ΄, εἰ ματέρι τίκτοι ὁμοῖον. ἄμμες δ΄ αἱ πᾶσαι συνομάλικεσ, αἷς δρόμος ωὑτός χρισαμέναις ἀνδριστὶ παρ΄ Εὐρώταο λοετροῖσ, τετράκις ἑξήκοντα κόραι, θῆλυς νεολαία, τᾶν οὐδέν τις ἄμωμοσ, ἐπεί χ΄ ̔Ελένᾳ παρισωθῇ. ̓Αὼς ἀντέλλοισα καλὸν διέφανε πρόσωπον, πότνια νὺξ τό τε λευκὸν ἔαρ χειμῶνος ἀνέντοσ· ὧδε καὶ ἁ χρυσέα ̔Ελένα διαφαίνετ΄ ἐν ἁμῖν. πιείρᾳ μέγα λᾷον ἀνέδραμε κόσμος ἀρούρᾳ ἢ κάπῳ κυπάρισσος ἢ ἅρματι Θεσσαλὸς ἵπποσ· ὧδε καὶ ἁ ῥοδόχρως ̔Ελένα Λακεδαίμονι κόσμοσ. οὔτέ τις ἐκ ταλάρω πανίσδεται ἔργα τοιαῦτα,  οὔτ΄ ἐνὶ δαιδαλέῳ πυκινώτερον ἄτριον ἱστῷ κερκίδι συμπλέξασα μακρῶν ἔταμ΄ ἐκ κελεόντων. οὐ μὰν οὐδὲ λύραν τις ἐπίσταται ὧδε κροτῆσαι ̓́Αρτεμιν ἀείδοισα καὶ εὐρύστερνον ̓Αθάναν, ὡς ̔Ελένα, τᾶς πάντες ἐπ΄ ὄμμασιν ἵμεροι ἐντί. ὦ καλὰ ὦ χαρίεσσα κόρα, τὺ μὲν οἰκέτις ἤδη, ἄμμες δ΄ ἐς δρόμον ἦρι καὶ ἐς λειμώνια φύλλα ἑρψοῦμες στεφάνως δρεψούμεναι ἁδὺ πνέοντασ, πολλὰ τεοῦς ̔Ελένα μεμναμέναι ὡς γαλαθηναὶ ἄρνες γειναμένας ὄιος μαστὸν ποθέοισαι. πρᾶταί τοι στέφανον λωτῶ χαμαὶ αὐξομένοιο πλέξασαι σκιερὰν καταθήσομεν ἐς πλατάνιστον, πρᾶται δ΄ ἀργυρέας ἐξ ὄλπιδος ὑγρὸν ἄλειφαρ λαζύμεναι σταξεῦμες ὑπὸ σκιερὰν πλατάνιστον· γράμματα δ΄ ἐν φλοιῷ γεγράψεται, ὡς παριών τις ἀννείμῃ, Δωριστί· σέβου μ΄· ̔Ελένας φυτὸν εἰμί. Χαίροις ὦ νύμφα, χαίροις εὐπένθερε γαμβρέ. Λατὼ μὲν δοίη, Λατὼ κουροτρόφος ὔμμιν εὐτεκνίαν, Κύπρις δέ, θεὰ Κύπρις ἶσον ἔρασθαι ἀλλάλων, Ζεὺς δέ, Κρονίδας Ζεὺς ἄφθιτον ὄλβον, ὡς ἐξ εὐπατριδᾶν εἰς εὐπατρίδας πάλιν ἔνθῃ. εὕδετ΄ ἐς ἀλλάλων στέρνον φιλότητα πνέοντες καὶ πόθον, ἔγρεσθαι δὲ πρὸς ἀῶ μἠπιλάθησθε. νεύμεθα κἄμμες ἐς ὄρθρον, ἐπεί κα πρᾶτος ἀοιδὸς ἐξ εὐνᾶς κελαδήσῃ ἀνασχὼν εὔτριχα δειράν. ̔Υμὴν ὦ ̔Υμέναιε, γάμῳ ἐπὶ τῷδε χαρείησ.    Κηριοκλέπτης Τὸν κλέπταν πότ΄ ̓́Ερωτα κακὰ κέντασε μέλισσα κηρίον ἐκ σίμβλων συλεύμενον, ἄκρα δὲ χειρῶν δάκτυλα πάνθ΄ ὑπένυξεν. ὁ δ΄ ἄλγεε καὶ χέρ΄ ἐφύση καὶ τὰν γᾶν ἐπάταξε καὶ ἅλατο, τᾷ δ΄ ̓Αφροδίτᾳ δεῖξεν τὰν ὀδύναν καὶ μέμφετο, ὅττί γε τυτθὸν θηρίον ἐστὶ μέλισσα καὶ ἁλίκα τραύματα ποιεῖ. χἁ μάτηρ γελάσασα· τί δ΄; οὐκ ἴσος ἐσσὶ μελίσσαισ; ὡς τυτθὸς μὲν ἔφυσ, τὰ δὲ τραύματα χἁλίκα ποιεῖσ.   Βουκολίσκος Εὐνείκα μ΄ ἐγέλαξε θέλοντά μιν ἁδὺ φιλῆσαι, καί μ΄ ἐπικερτομέοισα τάδ΄ ἔννεπεν· "ἔρρ΄ ἀπ΄ ἐμεῖο. βουκόλος ὢν ἐθέλεις με κύσαι τάλαν; οὐ μεμάθηκα ἀγροίκως φιλέειν, ἀλλ΄ ἀστικὰ χείλεα θλίβειν. μή τύ γέ μευ κύσσῃς τὸ καλὸν στόμα μηδ΄ ἐν ὀνείροισ. οἷα βλέπεισ, ὁπποῖα λαλεῖσ, ὡς ἄγρια παίσδεισ,  ὡς τρυφέρ΄ αἰκάλλεισ, ὡς κωτίλα ῥήματα φράσδεισ· ὡς μαλακὸν τὸ γένειον ἔχεισ, ὡς ἁδέα χαίταν. χείλεά τοι νοσέοντι, χέρες δέ τοι ἐντὶ μέλαιναι, καὶ κακὸν ἐξόσδεισ. ἀπ΄ ἐμεῦ φύγε, μή με μολύνῃσ." τοιάδε μυθίζοισα τρὶς εἰς ἑὸν ἔπτυσε κόλπον, καί μ΄ ἀπὸ τᾶς κεφαλᾶς ποτὶ τὼ πόδε συνεχὲς εἶδε χείλεσι μυχθίζοισα καὶ ὄμμασι λοξὰ βλέποισα, καὶ πολὺ τᾷ μορφᾷ θηλύνετο, καί τι σεσαρὸς καὶ σοβαρόν μ΄ ἐγέλαξεν. ἐμοὶ δ΄ ἄφαρ ἔζεσεν αἷμα, καὶ χρόα φοινίχθην ὑπὸ τὤλγεος ὡς ῥόδον ἕρσᾳ. χἁ μὲν ἔβα με λιποῖσα· φέρω δ΄ ὑποκάρδιον ὀργάν, ὅττί με τὸν χαρίεντα κακὰ μωμήσαθ΄ ἑταίρα. ποιμένεσ, εἴπατέ μοι τὸ κρήγυον· οὐ καλὸς ἐμμί; ἆρά τις ἐξαπίνας με θεὸς βροτὸν ἄλλον ἔτευξε; καὶ γὰρ ἐμοὶ τὸ πάροιθεν ἐπάνθεεν ἁδύ τι κάλλος ὡς κισσὸς ποτὶ πρέμνον, ἐμὰν δ΄ ἐπύκαζεν ὑπήναν, χαῖται δ΄ οἷα σέλινα περὶ κροτάφοισι κέχυντο, καὶ λευκὸν τὸ μέτωπον ἐπ΄ ὀφρύσι λάμπε μελαίναισ· ὄμματά μοι γλαυκᾶς χαροπώτερα πολλὸν ̓Αθάνασ, καὶ στόμα δ΄ αὖ πακτᾶς γλυκερώτερον, ἐκ στομάτων δὲ ἔρρεέ μοι φωνὰ γλυκερωτέρα ἢ μέλι κηρῶ. ἁδὺ δέ μοι τὸ μέλισμα, καὶ ἢν σύριγγι μελίσδω, κἢν αὐλῷ δονέω, κἢν δώνακι, κἢν πλαγιαύλῳ. καὶ πᾶσαι καλόν με κατ΄ ὤρεα φαντὶ γυναῖκεσ, καὶ πᾶσαί με φιλεῦντι· τὰ δ΄ ἀστικά μ΄ οὐκ ἐφίλασεν, ἀλλ΄ ὅτι βουκόλος ἐμμὶ παρέδραμε κοὔποτ΄ ἀκούει, ὡς ὁ καλὸς Διόνυσος ἐν ἄγκεσι πόρτιν ἔλαυνεν·  οὐκ ἔγνω δ΄, ὅτι Κύπρις ἐπ΄ ἀνέρι μήνατο βούτᾳ καὶ Φρυγίοις ἐνόμευσεν ἐν ὤρεσι καὶ τὸν ̓́Αδωνιν ἐν δρυμοῖσι φίλασε καὶ ἐν δρυμοῖσιν ἔκλαυσεν. ̓Ενδυμίων δὲ τίς ἦν; οὐ βουκόλοσ; ὅν γε Σελάνα βουκολέοντα φίλασεν, ἀπ΄ Οὐλύμπω δὲ μολοῖσα λάθριον ἀν νάπος ἦλθε καὶ εἰς ἕνα παιδὶ κάθευδε. καὶ τὺ ̔Ρέα κλαίεις τὸν βουκόλον. οὐχὶ δὲ καὶ τὺ ὦ Κρονίδα διὰ παῖδα βοηνόμον ὄρνις ἐπλάγχθησ; Εὐνείκα δὲ μόνα τὸν βουκόλον οὐκ ἐφίλασεν, ἁ Κυβέλας κρέσσων καὶ Κύπριδος ἠδὲ Σελάνασ. μηκέτι μηδὲ σὺ Κύπρι τὸν ἁδέα μήτε κατ΄ ἄστυ μήτ΄ ἐν ὄρει φιλέοισ, μούνη δ΄ ἀνὰ νύκτα καθεύδοισ.   ̔αλιεῖς ̔Α πενία Διόφαντε μόνα τὰς τέχνας ἐγείρει, αὐτὰ τῶ μόχθοιο διδάσκαλοσ· οὐδὲ γὰρ εὕδειν ἀνδράσιν ἐργατίναισι κακαὶ παρέχοντι μέριμναι. κἂν ὀλίγον νυκτός τις ἐπιμύσσῃσι, τὸν ὕπνον αἰφνίδιον θορυβεῦσιν ἐφιστάμεναι μελεδῶναι. ̓Ιχθύος ἀγρευτῆρες ὅμως δύο κεῖντο γέροντεσ, στρωσάμενοι βρύον αὖον ὑπὸ πλεκταῖς καλύβαισι, κεκλιμένοι τοίχῳ τῷ φυλλίνῳ· ἐγγύθι δ΄ αὐτοῖν κεῖτο τὰ ταῖν χειροῖν ἀθλήματα, τοὶ καλαθίσκοι,  τοὶ κάλαμοι, τἄγκιστρα τὰ φυκιόεντα δέλητα ὁρμιαὶ κύρτοι τε καὶ ἐκ σχοίνων λαβύρινθοι, μήρινθοι κώπα τε γέρων τ΄ ἐπ΄ ἐρείσμασι λέμβοσ· νέρθεν τᾶς κεφαλᾶς φορμὸς βραχύσ, εἷμά τ΄ ἐπί σφι οὗτος τοῖς ἁλιεῦσιν ὁ πᾶς πόροσ, οὗτος ὁ πλοῦτοσ. οὐδεὶς δ΄ οὐ σισύραν εἶχ΄ οὐ λίνα· πάντα περισσά, πάντ΄ ἐδόκει τήνοισ· ἁ γὰρ πενία σφας ἔτειρε οὐδεὶς δ΄ ἐν μέσσῳ γείτων· πενίᾳ δὲ παρ΄ αὐτὰν θλιβομέναν καλύβαν τρυφερὸν προσέναχε θάλασσα. κοὔπω τὸν μέσατον δρόμον ἄνυεν ἅρμα Σελάνασ, τοὺς δ΄ ἁλιεῖς ἤγειρε φίλος πόνοσ, ἐκ βλεφάρων δὲ ὕπνον ἀπωσάμενοι σφετέραις φρεσὶν ἤρεθον αὐδάν. ̓ασφαλίων ψεύδοντ΄ ὦ φίλε πάντεσ, ὅσοι τὰς νύκτας ἔφασκον τῶ θέρεος μινύθειν, ὅτε τἄματα μακρὰ φέρει Ζεύσ. ἤδη μυρί΄ ἐσεῖδον ὀνείρατα, κοὐδέπω ἀώσ. μὴ λαθόμην; τί τὸ χρῆμα; χρόνον δ΄ αἱ νύκτες ἔχοντι. ̔εταῖρος ̓Ασφαλίων, μέμφῃ τὸ καλὸν θέροσ; οὐ γὰρ ὁ καιρὸς αὐτομάτως παρέβα τὸν ἑὸν δρόμον· ἀλλὰ τὸν ὕπνον ἁ φροντὶς κόπτοισα μακρὰν τὰν νύκτα ποιεῖ τοι. ̓ασφαλίων ἆρ΄ ἔμαθες κρίνειν πόκ΄ ἐνύπνια; χρηστὰ γὰρ εἶδον. οὔ δε θέλω τὠμῶ φαντάσματος ἦμεν ἄμοιρον.  ὡς καὶ τὰν ἄγραν, τὠνείρατα πάντα μερίζευ. ὃς γὰρ ἂν εἰκάξῃ κατὰ τὸν νόον οὗτος ἄριστος ἐστὶν ὀνειροκρίτασ, ὁ διδάσκαλός ἐστι παρ΄ ᾧ νοῦσ. ἄλλως καὶ σχολά ἐστι· τί γὰρ ποιεῖν ἂν ἔχοι τις κείμενος ἐν φύλλοις ποτὶ κύματι μηδὲ καθεύδων, ἀλλ΄ ὄνος ἐν ῥάμνῳ τό τε λύχνιον ἐν πρυτανείῳ· φαντὶ γὰρ ἀγρυπνίαν τόδ΄ ἔχειν. ̔εταῖρος λέγε μοί ποτε νυκτὸς ὄψιν, ἐπεὶ τά τις οἶδε λέγει μανύεν ἑταίρῳ. ̓ασφαλίων δειλινὸν ὡς κατέδαρθον ἐν εἰναλίοισι πόνοισιν οὐ μὰν ἦν πολύσιτοσ, ἐπεὶ δειπνεῦντες ἐν ὥρᾳ, εἰ μέμνῃ, τᾶς γαστρὸς ἐφειδόμεθ΄, εἶδον ἐμαυτὸν ἐν πέτρᾳ μεμαῶτα, καθεζόμενος δ΄ ἐδόκευον ἰχθύασ, ἐκ καλάμων δὲ πλάνον κατέσειον ἐδωδάν. καί τις τῶν τραφερῶν ὠρέξατο· καὶ γὰρ ἐν ὕπνοις πᾶσα κύων ἄρκτον μαντεύεται, ἰχθύα κἠγών. χὡ μὲν τὠγκίστρῳ ποτεφύετο, καὶ ῥέεν αἷμα, τὸν κάλαμον δ΄ ὑπὸ τῶ κινήματος ἀγκύλον εἶχον τὼ χέρε τεινόμενον περικλώμενον, εὐρὺν ἀγῶνα, πῶς νιν ἕλω μέγαν ἰχθὺν ἀφαυροτέροισι σιδάροισ. εἶθ΄ ὑπομιμνάσκων τῶ τρώματος ἠρέμ΄ ἔνυξα, καὶ νύξας ἐχάλαξα, καὶ οὐ φεύγοντος ἔτεινα.  ἤνυσα δ΄ ὦν τὸν ἄεθλον, ἀνείλκυσα χρύσεον ἰχθύν, παντᾷ τοι χρυσῷ πεπυκασμένον· εἶχε δὲ δεῖμα, μήτι Ποσειδάωνι πέλοι πεφιλημένος ἰχθὺς ἢ τάχα τᾶς γλαυκᾶς κειμήλιον ̓Αμφιτρίτησ. ἠρέμα δ΄ αὐτὸν ἐγὼν ἐκ τὠγκίστρω ἀπέλυσα, μή ποτε τῶ στόματος τἀγκίστρια χρυσὸν ἔχοιεν. καὶ τὸν μὲν πίστευσα καλεῖν τὸν ἐπήρατον ἰχθύν, ὤμοσα δ΄ οὐκέτι λοιπὸν ὑπὲρ πελάγους πόδα θεῖναι, ἀλλὰ μενεῖν ἐπὶ γᾶς καὶ τῷ χρυσῷ βασιλεύσειν. ταῦτά με κἀξήγειρε, τὺ δ΄ ὦ ξένε λοιπὸν ἔρειδε τὰν γνώμαν· ὅρκον γὰρ ἐγὼ τὸν ἐπώμοσα ταρβῶ. ̔εταῖρος καὶ σύγε τί τρέσσεισ; οὐκ ὤμοσασ· οὐδὲ γὰρ ἰχθὺν χρύσεον ὡς ἴδες εὗρεσ, ἴσα δ΄ ἦν ψεύδεσιν ὄψισ, ἐλπὶς τῶν ὕπνων. ζάτει τὸν σάρκινον ἰχθύν, εἰ γάρ πᾳ κνώσσων ἔτ΄ ἐτώσια ταῦτα ματεύσεισ, μὴ σὺ θάνῃς λιμῷ καίτοι χρυσοῖσιν ὀνείροισ.   Διόσκουροι ̔Υμνέομεν Λήδας τε καὶ αἰγιόχου Διὸς υἱώ, Κάστορα καὶ φοβερὸν Πολυδεύκεα πὺξ ἐρεθίζειν χεῖρας ἐπιζεύξαντα μέσας βοέοισιν ἱμᾶσιν.  ὑμνέομεν καὶ δὶς καὶ τὸ τρίτον ἄρσενα τέκνα κούρης Θεστιάδοσ, Λακεδαιμονίους δύ΄ ἀδελφούσ, ἀνθρώπων σωτῆρας ἐπὶ ξυροῦ ἤδη ἐόντων, ἵππων θ΄ αἱματόεντα ταρασσομένων καθ΄ ὅμιλον, νηῶν θ΄, αἳ δύνοντα καὶ οὐρανὸν ἐξανύοντα ἄστρα βιαζόμεναι χαλεποῖς ἐνέκυρσαν ἀήταισ. οἱ δέ σφεων κατὰ πρύμναν ἀείραντες μέγα κῦμα, ἠὲ καὶ ἐκ πρῴρηθεν, ἢ ὅππῃ θυμὸς ἑκάστου, ἐς κοίλην ἔρριψαν, ἀνέρρηξαν δ΄ ἄρα τοίχους ἀμφοτέρουσ· κρέμαται δὲ σὺν ἱστίῳ ἄρμενα πάντα εἰκῇ ἀποκλασθέντα· πολὺς δ΄ ἐξ οὐρανοῦ ὄμβρος νυκτὸς ἐφερπούσησ· παταγεῖ δ΄ εὐρεῖα θάλασσα, κοπτομένη πνοιαῖς τε καὶ ἀρρήκτοισι χαλάζαισ. ἀλλ΄ ἔμπης ὑμεῖς γε καὶ ἐκ βυθοῦ ἕλκετε νῆας αὐτοῖσιν ναύτῃσιν ὀιομένοις θανέεσθαι· αἶψα δ΄ ἀπολήγοντ΄ ἄνεμοι, λιπαρὴ δὲ γαλάνη ἀμπέλαγοσ· νεφέλαι δὲ διέδραμον ἄλλυδις ἄλλαι· ἐκ δ΄ ἄρκτοι τ΄ ἐφάνησαν, ὄνων τ΄ ἀνὰ μέσσον ἀμαυρὴ φάτνη σημαίνοισα τὰ πρὸς πλόον εὔδια πάντα. ὦ ἄμφω θνητοῖσι βοηθόοι, ὦ φίλοι ἄμφω, ἱππῆες κιθαρισταί, ἀεθλητῆρες ἀοιδοί· Κάστορος ἢ πρώτου Πολυδεύκεος ἄρξομ΄ ἀείδειν; ἀμφοτέρους ὑμνέων Πολυδεύκεα πρῶτον ἀείσω. ̔Η μὲν ἄρα προφυγοῦσα πέτρας εἰς ἓν ξυνιούσας ̓Αργὼ καὶ νιφόεντος ἀταρτηρὸν στόμα Πόντου Βέβρυκας εἰσαφίκανε θεῶν φίλα τέκνα φέρουσα. ἔνθα μιῆς πολλοὶ κατὰ κλίμακος ἀμφοτέρων ἒξ τοίχων ἄνδρες ἔβαινον ̓Ιησονίης ἀπὸ νηόσ.  ἐκβάντες δ΄ ἐπὶ θῖνα βαθὺν καὶ ὑπήνεμον ἀκτὴν εὐνάς τ΄ ἐστόρνυντο πυρεῖά τε χερσὶν ἐνώμων. Κάστωρ δ΄ αἰολόπωλος ὅ τ΄ οἰνωπὸς Πολυδεύκης ἄμφω ἐρημάζεσκον ἀποπλαγχθέντες ἑταίρων, παντοίην ἐν ὄρει θηεύμενοι ἄγριον ὕλην. εὗρον δ΄ ἀέναον κρήνην ὑπὸ λισσάδι πέτρῃ ὕδατι πεπληθυῖαν ἀκηράτῳ· αἱ δ΄ ὑπένερθεν λάλλαι κρυστάλλῳ ἠδ΄ ἀργύρῳ ἰνδάλλοντο ἐκ βυθοῦ· ὑψηλαὶ δὲ πεφύκεσαν ἀγχόθι πεῦκαι λεῦκαί τε πλάτανοί τε καὶ ἀκρόκομοι κυπάρισσοι, ἄνθεά τ΄ εὐώδη, λασίαις φίλα ἔργα μελίσσαισ, ὅσσ΄ ἔαρος λήγοντος ἐπιβρύει ἀν λειμῶνασ. ἔνθα δ΄ ἀνὴρ ὑπέροπλος ἐνήμενος ἐνδιάασκε, δεινὸς ἰδεῖν, σκληραῖσι τεθλασμένος οὔατα πυγμαῖσ· στήθεα δ΄ ἐσφαίρωτο πελώρια καὶ πλατὺ νῶτον σαρκὶ σιδηρείῃ, σφυρήλατος οἷα κολοσσόσ. ἐν δὲ μύες στερεοῖσι βραχίοσιν ἄκρον ὑπ΄ ὦμον ἕστασαν ἠύτε πέτροι ὁλοίτροχοι, οὕστε κυλίνδων χειμάρρους ποταμὸς μεγάλαις περιέξεσε δίναισ· αὐτὰρ ὑπὲρ νώτοιο καὶ αὐχένος ᾐωρεῖτο ἄκρων δέρμα λέοντος ἀφημμένον ἐκ ποδεώνων. τὸν πρότερος προσέειπεν ἀεθλοφόρος Πολυδεύκησ. Πολυδεύκης χαῖρε ξεῖν΄, ὅτις ἐσσί. τίνες βροτοί, ὧν ὅδε χῶροσ; ̓́αμυκος χαίρω πῶσ, ὅτε τ΄ ἄνδρας ὁρῶ, τοὺς μὴ πρὶν ὄπωπα; Πολυδεύκης θάρσει. μήτ΄ ἀδίκους μήτ΄ ἐξ ἀδίκων φάθι λεύσσειν.  ̓́αμυκος θαρσέω, κοὐκ ἐκ σεῦ με διδάσκεσθαι τόδ΄ ἔοικεν. Πολυδεύκης ἄγριος εἶ, πρὸς πάντα παλίγκοτοσ, ἢ ὑπερόπτησ; ̓́αμυκος τοιόσδ΄ οἷον ὁρᾷσ· τῆς σῆς γε μὲν οὐκ ἐπιβαίνω. Π. ἔλθοισ, καὶ ξενίων γε τυχὼν πάλιν οἴκαδ΄ ἱκάνοισ. ̓́αμυκος μήτε σύ με ξείνιζε, τά τ΄ ἐξ ἐμεῦ οὐκ ἐν ἑτοίμῳ. Πολυδεύκης δαιμόνι΄, οὐδ΄ ἂν τοῦδε πιεῖν ὕδατος σύγε δοίησ; ̓́αμυκος γνώσεαι, εἴ σευ δῖψος ἀνειμένα χείλεα τέρσει. Πολυδεύκης ἄργυρος ἢ τίς ὁ μισθόσ, ἐρεῖσ, ᾧ κέν σε πίθοιμεν; Α. εἷς ἑνὶ χεῖρας ἄειρον ἐναντίος ἀνδρὶ καταστάσ. Πολυδεύκης πυγμάχοσ, ἢ καὶ ποσσὶ θενὼν σκέλοσ; ̓́αμυκοσὄμματά γ΄ ὀρθὸς πὺξ διατεινάμενος σφετέρης μὴ φείδεο τέχνησ. Πολυδεύκης τίς γάρ, ὅτῳ χεῖρας καὶ ἐμοὺς συνερείσω ἱμάντασ; ̓́αμυκος ἐγγὺς ὁρᾷσ· οὐ γύννις ἐὼν κεκλήσεθ΄ ὁ πύκτησ. Π. ἦ καὶ ἄεθλον ἑτοῖμον, ἐφ΄ ᾧ δηρισόμεθ΄ ἄμφω ̓́αμυκος σὸς μὲν ἐγώ, σὺ δ΄ ἐμὸς κεκλήσεαι, αἴκε κρατήσω. Πολυδεύκης ὀρνίθων φοινικολόφων τοιοίδε κυδοιμοί. ̓́αμυκος εἴτ΄ οὖν ὀρνίθεσσιν ἐοικότες εἴτε λέουσι γινόμεθ΄, οὐκ ἄλλῳ γε μαχεσσαίμεσθ΄ ἐπ΄ ἀέθλῳ. ͂̓Η ῥ΄ ̓́Αμυκοσ, καὶ κόχλον ἑλὼν μυκήσατοκοίλην. οἱ δὲ θοῶς συνάγερθεν ὑπὸ σκιερὰς πλατανίστους κόχλου φυσηθέντος ἀεὶ Βέβρυκες κομόωντεσ. ὣς δ΄ αὔτως ἥρωας ἰὼν ἐκαλέσσατο πάντας Μαγνήσσης ἀπὸ νηὸς ὑπείροχος ἐν δαῒ Κάστωρ. οἱ δ΄ ἐπεὶ οὖν σπείρῃσιν ἐκαρτύναντο βοείαις χεῖρας καὶ περὶ γυῖα μακροὺς εἵλιξαν ἱμάντασ, ἐς μέσσον σύναγον φόνον ἀλλήλοισι πνέοντεσ. ἔνθα πολύς σφισι μόχθος ἐπειγομένοισιν ἐτύχθη,  ὁππότερος κατὰ νῶτα λάβοι φάος ἠελίοιο· ἰδρείῃ μέγαν ἄνδρα παρήλυθες ὦ Πολύδευκεσ, βάλλετο δ΄ ἀκτίνεσσιν ἅπαν ̓Αμύκοιο πρόσωπον. αὐτὰρ ὅγ΄ ἐν θυμῷ κεχολωμένος ἵετο πρόσσω, χερσὶ τιτυσκόμενοσ. τοῦ δ΄ ἄκρον τύψε γένειον Τυνδαρίδης ἐπιόντοσ· ὀρίνθη δὲ πλέον ἢ πρίν, σὺν δὲ μάχην ἐτάραξε, πολὺς δ΄ ἐπέκειτο νενευκὼς ἐς γαῖαν. Βέβρυκες δ΄ ἐπαΰτεον, οἱ δ΄ ἑτέρωθεν ἥρωες κρατερὸν Πολυδεύκεα θαρσύνεσκον, δειδιότες μή πώς μιν ἐπιβρίσας δαμάσειε χώρῳ ἐνὶ στεινῷ Τιτυῷ ἐναλίγκιος ἀνήρ. ἤτοι ὅγ΄ ἔνθα καὶ ἔνθα παριστάμενος Διὸς υἱὸς ἀμφοτέρῃσιν ἄμυσσεν ἀμοιβαδίσ, ἔσχεθε δ΄ ὁρμῆς παῖδα Ποσειδάωνος ὑπερφίαλόν περ ἐόντα. ἔστη δὲ πληγαῖς μεθύων, ἐκ δ΄ ἔπτυσεν αἷμα φοίνιον· οἱ δ΄ ἅμα πάντες ἀριστῆες κελάδησαν, ὡς ἴδον ἕλκεα λυγρὰ περὶ στόμα τε γναθμούς τε· ὄμματα δ΄ οἰδήσαντος ἀπεστείνωτο προσώπου. τὸν μὲν ἄναξ ἐτάρασσεν ἐτώσια χερσὶ προδεικνὺς πάντοθεν· ἀλλ΄ ὅτε δή μιν ἀμηχανέοντ΄ ἐνόησε, μέσσης ῥινὸς ὕπερθε κατ΄ ὀφρύος ἤλασε πυγμῇ, πᾶν δ΄ ἀπέσυρε μέτωπον ἐς ὀστέον. αὐτὰρ ὁ πληγεὶς ὕπτιος ἐν φύλλοισι τεθηλόσιν ἐξετανύσθη. ἔνθα μάχη δριμεῖα πάλιν γένετ΄ ὀρθωθέντοσ· ἀλλήλους δ΄ ὄλεκον στερεοῖς θείνοντες ἱμᾶσιν. ἀλλ΄ ὁ μὲν ἐς στῆθός τε καὶ ἔξω χεῖρας ἐνώμα αὐχένος ἀρχηγὸς Βεβρύκων· ὁ δ΄ ἀεικέσι πληγαῖς πᾶν συνέφυρε πρόσωπον ἀνίκητος Πολυδεύκησ. σάρκες δ΄ αἱ μὲν ἱδρῶτι συνίζανον, ἐκ μεγάλου δὲ αἶψ΄ ὀλίγος γένετ΄ ἀνδρόσ· ὁ δ΄ αἰεὶ πάσσονα γυῖα  ἁπτομένου φορέεσκε πόνου καὶ χροιῇ ἀμείνων. πῶς γὰρ δὴ Διὸς υἱὸς ἀδηφάγον ἄνδρα καθεῖλεν; εἰπὲ θεά, σὺ γὰρ οἶσθα· ἐγὼ δ΄ ἑτέρων ὑποφήτης φθέγξομαι, ὡς ἐθέλεις σύ, καὶ ὅππως τοι φίλον αὐτῇ. ̓́Ητοι ὅγε ῥέξαί τι λιλαιόμενος μέγα ἔργον σκαιῇ μὲν σκαιὴν Πολυδεύκεος ἔλλαβε χεῖρα, δοχμὸς ἀπὸ προβολῆς κλινθείσ, ἑτέρῃ δ΄ ἐπιβαίνων δεξιτερῆς ἤνεγκεν ἀπὸ λαγόνος πλατὺ γυῖον. καί κε τυχὼν ἔβλαψεν ̓Αμυκλαίων βασιλῆα. ἀλλ΄ ὅγ΄ ὑπεξανέδυ κεφαλῇ, στιβαρῇ δ΄ ἅμα χειρὶ πλῆξεν ὑπὸ σκαιὸν κρόταφον καὶ ἐπέμπεσεν ὤμῳ· ἐκ δ΄ ἐχύθη μέλαν αἷμα θοῶς κροτάφοιο χανόντοσ· λαιῇ δὲ στόμα κόψε, πυκνοὶ δ΄ ἀράβησαν ὀδόντεσ· αἰεὶ δ΄ ὀξυτέρῳ πιτύλῳ δηλεῖτο πρόσωπον, μέχρι συνηλοίησε παρήια. πᾶς δ΄ ἐπὶ γαίῃ κεῖτ΄ ἀλλοφρονέων, καὶ ἀνέσχεθε νεῖκος ἀπαυδῶν ἀμφοτέρας ἅμα χεῖρασ, ἐπεὶ θανάτου σχεδὸν ἦεν. τὸν μὲν ἄρα κρατέων περ ἀτάσθαλον οὐδὲν ἔρεξασ, ὦ πύκτη Πολύδευκεσ· ὄμοσσε δέ τοι μέγαν ὅρκον, ὃν πατέρ΄ ἐκ πόντοιο Ποσειδάωνα κικλήσκων, μήποτ΄ ἔτι ξείνοισιν ἑκὼν ἀνιηρὸς ἔσεσθαι. Καὶ σὺ μὲν ὕμνησαί μοι ἄναξ. σὲ δὲ Κάστορ ἀείσω, Τυνδαρίδη ταχύπωλε δορυσσόε χαλκεοθώρηξ. Τὼ μὲν ἀναρπάξαντε δύω φερέτην Διὸς υἱὼ δοιὰς Λευκίπποιο κόρασ· δοιὼ δ΄ ἄρα τώγε ἐσσυμένως ἐδίωκον ἀδελφεὼ υἷ΄ ̓Αφαρῆοσ, γαμβρὼ μελλογάμω, Λυγκεὺς καὶ ὁ καρτερὸς ̓́Ιδασ. ἀλλ΄ ὅτε τύμβον ἵκανον ἀποφθιμένου ̓Αφαρῆοσ, ἐκ δίφρων ἅμα πάντες ἐπ΄ ἀλλήλοισιν ὄρουσαν,  ἔγχεσι καὶ κοίλοισι βαρυνόμενοι σακέεσσι. Λυγκεὺς δ΄ αὖ μετέειπεν ὑπὲκ κόρυθος μέγ΄ ἀύσασ· Δαιμόνιοι, τί μάχης ἱμείρετε; πῶς δ΄ ἐπὶ νύμφαις ἀλλοτρίαις χαλεποί, γυμναὶ δ΄ ἐν χερσὶ μάχαιραι; ἡμῖν τοι Λεύκιππος ἑὰς ἕδνωσε θύγατρας τάσδε πολὺ προτέροισ, ἡμῖν γάμος οὗτος ἐν ὅρκῳ· ὑμεῖς δ΄ οὐ κατὰ κόσμον ἐπ΄ ἀλλοτρίοις λεχέεσσιν βουσὶ καὶ ἡμιόνοισι καὶ ἄλλοισι κτεάτεσσιν ἄνδρα παρετρέψασθε, γάμον δ΄ ἐκλέπτετε δώροισ. ἦ μὰν πολλάκις ὔμμιν ἐνώπιον ἀμφοτέροισιν αὐτὸς ἐγὼ τάδ΄ ἔειπα καὶ οὐ πολύμυθος ἐών περ· "οὐχ οὕτω φίλοι ἄνδρες ἀριστήεσσιν ἔοικε μνηστεύειν ἀλόχουσ, αἷς νυμφίοι ἤδη ἑτοῖμοι. πολλή τοι Σπάρτη, πολλὴ δ΄ ἱππήλατος ͂̓Ηλισ, ̓Αρκαδίη τ΄ εὔμηλος ̓Αχαιῶν τε πτολίεθρα, Μεσσήνη τε καὶ ̓́Αργος ἅπασά τε Σισυφὶς ἀκτή· ἔνθα κόραι τοκέεσσιν ὑπὸ σφετέροισι τρέφονται μυρίαι οὔτε φυῆς ἐπιδευέες οὔτε νόοιο. τάων εὐμαρὲς ὔμμιν ὀπυίειν ἅς κ΄ ἐθέλητε· ὡς ἀγαθοῖς πολέες βούλοιντό κε πενθεροὶ εἶναι· ὑμεῖς δ΄ ἐν πάντεσσι διάκριτοι ἡρώεσσι, καὶ πατέρες καὶ ἄνωθεν ἅπαν πατρώιον αἷμα. ἀλλὰ φίλοι τοῦτον μὲν ἐάσατε πρὸς τέλος ἐλθεῖν ἄμμι γάμον· σφῷν δ΄ ἄλλον ἐπιφραζώμεθα πάντεσ." ἴσκον τοιάδε πολλά, τὰ δ΄ εἰς ὑγρὸν ᾤχετο κῦμα πνοιὴ ἔχουσ΄ ἀνέμοιο, χάρις δ΄ οὐχ ἕσπετο μύθοισ. σφὼ γὰρ ἀκηλήτω καὶ ἀπηνέεσ. ἀλλ΄ ἔτι καὶ νῦν πείθεσθ΄· ἄμφω δ΄ ἄμμιν ἀνεψιὼ ἐκ πατρὸς ἐστόν. εἰ δ΄ ὑμῖν κραδίη πόλεμον ποθεῖ, αἵματι δὲ χρὴ νεῖκος ἀναρρήξαντας ὁμοίιον ἔγχεα λοῦσαι,  ̓́Ιδας μὲν καὶ ὅμαιμος ἐμόσ, κρατερὸς Πολυδεύκησ, χεῖρας ἐρωήσουσιν ἀπεχθομένης ὑσμίνησ, νῶι δ΄, ἐγὼ Κάστωρ τε, διακρινώμεθ΄ ἄρηι ὁπλοτέρω γεγαῶτε. γονεῦσι δὲ μὴ πολὺ πένθος ἡμετέροισι λίπωμεν. ἅλις νέκυς ἐξ ἑνὸς οἴκου εἶσ· ἀτὰρ ὥλλοι πάντες ἐυφρανέουσιν ἑταίρους νυμφίοι ἀντὶ νεκρῶν, ὑμεναιώσουσι δὲ κούρας τάσδ΄· ὀλίγῳ τοι ἔοικε κακῷ μέγα νεῖκος ἀναιρεῖν. Εἶπε, τὰ δ΄ οὐκ ἄρ΄ ἔμελλε θεὸς μεταμώνια θήσειν. τὼ μὲν γὰρ ποτὶ γαῖαν ἀπ΄ ὤμων τεύχε΄ ἔθεντο, ὣ γενεῇ προφέρεσκον· ὁ δ΄ ἐς μέσον ἤλυθε Λυγκεύσ, σείων καρτερὸν ἔγχος ὑπ΄ ἀσπίδος ἄντυγα πρώτην· ὣς δ΄ αὔτως ἄκρας ἐτινάξατο δούρατος ἀκμὰς Κάστωρ· ἀμφοτέροις δὲ λόφων ἐπένευον ἔθειραι. ἔγχεσι μὲν πρώτιστα τιτυσκόμενοι πόνον εἶχον ἀλλήλων, εἴ πού τι χροὸς γυμνωθὲν ἴδοιεν. ἀλλ΄ ἤτοι τὰ μὲν ἄκρα πάρος τινὰ δηλήσασθαι δοῦρ΄ ἐάγη, σακέεσσιν ἐνὶ δεινοῖσι παγέντα. τὼ δ΄ ἄορ ἐκ κολεοῖο ἐρυσσαμένω φόνον αὖτις τεῦχον ἐπ΄ ἀλλήλοισι· μάχης δ΄ οὐ γίνετ΄ ἐρωή. πολλὰ μὲν ἐς σάκος εὐρὺ καὶ ἱππόκομον τρυφάλειαν Κάστωρ, πολλὰ δ΄ ἔνυξεν ἀκριβὴς ὄμμασι Λυγκεὺς τοῖο σάκοσ, φοίνικα δ΄ ὅσον λόφον ἵκετ΄ ἀκωκή. τοῦ μὲν ἄκρην ἐκόλουσεν ἐπὶ σκαιὸν γόνυ χεῖρα φάσγανον ὀξὺ φέροντος ὑπεξαναβὰς ποδὶ Κάστωρ σκαιῷ· ὁ δὲ πληγεὶς ξίφος ἔκβαλεν, αἶψα δὲ φεύγειν ὡρμήθη ποτὶ σῆμα πατρόσ, τόθι καρτερὸς ̓́Ιδας κεκλιμένος θηεῖτο μάχην ἐμφύλιον ἀνδρῶν. ἀλλὰ μεταΐξας πλατὺ φάσγανον ὦσε διαπρὸ  Τυνδαρίδης λαγόνος τε καὶ ὀμφαλοῦ· ἔγκατα δ΄ εἴσω χαλκὸς ἄφαρ διέχευεν· ὁ δ΄ ἐς στόμα κεῖτο νενευκὼς Λυγκεύσ, κὰδ δ΄ ἄρα οἱ βλεφάρων βαρὺς ἔδραμεν ὕπνοσ. οὐ μὰν οὐδὲ τὸν ἄλλον ἐφ΄ ἑστίῃ εἶδε πατρῴῃ παίδων Λαοκόωσσα φίλον γάμον ἐκτελέσαντα. ἦ γὰρ ὅγε στήλην ̓Αφαρηίου ἐξανέχουσαν τύμβου ἀναρρήξας ταχέως Μεσσήνιος ̓́Ιδας μέλλε κασιγνήτοιο βαλεῖν σφετέροιο φονῆα· ἀλλὰ Ζεὺς ἐπάμυνε, χερῶν δέ οἱ ἔκβαλε τυκτὴν μάρμαρον, αὐτὸν δὲ φλογέῳ συνέφλεξε κεραυνῷ. οὕτως Τυνδαρίδαις πολεμιζέμεν οὐκ ἐν ἐλαφρῷ. αὐτοί τε κρατέοντε καὶ ἐκ κρατέοντος ἔφυσαν. Χαίρετε Λήδας τέκνα, καὶ ἡμετέροις κλέος ὕμνοις ἐσθλὸν ἀεὶ πέμποιτε· φίλοι δέ τε πάντες ἀοιδοὶ Τυνδαρίδαις ̔Ελένῃ τε καὶ ἄλλοις ἡρώεσσιν, ̓́Ιλιον οἳ διέπερσαν ἀρήγοντες Μενελάῳ. ὑμῖν κῦδος ἄνακτες ἐμήσατο Χῖος ἀοιδόσ, ὑμνήσας Πριάμοιο πόλιν καὶ νῆας ̓Αχαιῶν ̓Ιλιάδας τε μάχας ̓Αχιλῆά τε πύργον ἀυτῆσ· ὑμῖν αὖ καὶ ἐγὼ λιγεῶν μειλίγματα Μουσέων, οἷ΄ αὐταὶ παρέχουσι καὶ ὡς ἐμὸς οἶκος ὑπάρχει, τοῖα φέρω. γεράων δὲ θεοῖς κάλλιστον ἀοιδαί.   ̓εραστής ̓Ανήρ τις πολύφιλτρος ἀπηνέος ἤρατ΄ ἐφάβω, τὰν μορφὰν ἀγαθῶ, τὸν δὲ τρόπον οὐκέθ΄ ὁμοίω.  μίσει τὸν φιλέοντα καὶ οὐδὲ ἓν ἅμερον εἶχε, κοὐκ ᾔδει τὸν ̓́Ερωτα, τίς ἦν θεόσ, ἡλίκα τόξα χερσὶ κρατεῖ, πῶς πικρὰ βέλη ποτικάρδια βάλλει· πάντα δὲ κἠν μύθοισι καὶ ἐν προσόδοισιν ἀτειρήσ. οὐδέ τι τῶν πυρσῶν παραμύθιον, οὐκ ἀμάρυγμα χείλεοσ, οὐκ ὄσσων λιπαρὸν σέλασ, οὐ ῥοδόμαλον, οὐ λόγοσ, οὐχὶ φίλαμα, τὸ κουφίζει τὸν ἔρωτα. οἷα δὲ θὴρ ὑλαῖος ὑποπτεύῃσι κυναγώσ, οὕτως πάντ΄ ἐποίει ποτὶ τὸν φίλον· ἄγρια δ΄ αὐτῷ χείλεα καὶ κῶραι δεινὸν βλέποσ· εἶχε γὰρ ὄγκον· τᾷ δὲ χολᾷ τὸ πρόσωπον ἀμείβετο, φεῦγε δ΄ ἀπὸ χρὼς ὕβριν τᾶς ὀργᾶς περικείμενοσ. ἀλλὰ καὶ οὕτως ἦν καλόσ· ἐξ ὀργᾶς ἐρεθίζετο μᾶλλον ἐραστάσ. λοίσθιον οὐκ ἤνεικε τόσαν φλόγα τᾶς Κυθερείασ, ἀλλ΄ ἐλθὼν ἔκλαιε ποτὶ στυγνοῖσι μελάθροισ, καὶ κύσε τὰν φλιάν, οὕτω δ΄ ἀνενείκατο φωνάν· "̓́Αγριε παῖ καὶ στυγνέ, κακᾶς ἀνάθρεμμα λεαίνασ, λάινε παῖ καὶ ἔρωτος ἀνάξιε, δῶρά τοι ἦλθον λοίσθια ταῦτα φέρων, τὸν ἐμὸν βρόχον· οὐκέτι πὰρ σὲ κῶρ΄ ἐθέλω λύπης κεχολωμένοσ, ἀλλὰ βαδίζω, ἔνθα τύ μευ κατέκρινασ, ὅπῃ λόγος ἦμεν ἀταρπὸν ξυνάν, τοῖσιν ἐρῶσι τὸ φάρμακον ἔνθα τὸ λᾶθοσ. ἀλλὰ καὶ ἢν ὅλον αὐτὸ λαβὼν ποτὶ χεῖλος ἀμέλξω, οὐδ΄ οὕτως σβέσσω τὸν ἐμὸν χόλον. ἄρτι δὲ χαίρειν  τοῖσι τεοῖς προθύροις ἐπιτέλλομαι. οἶδα τὸ μέλλον. καὶ τὸ ῥόδον καλόν ἐστι, καὶ ὁ χρόνος αὐτὸ μαραίνει· καὶ τὸ ἴον καλόν ἐστιν ἐν εἴαρι, καὶ ταχὺ γηρᾷ· λευκὸν τὸ κρίνον ἐστί, μαραίνεται ἁνίκα πίπτῃ· ἁ δὲ χιὼν λευκά, καὶ τάκεται ἁνίκα πασθῇ. καὶ κάλλος καλόν ἐστι τὸ παιδικόν, ἀλλ΄ ὀλίγον ζῇ. ἥξει καιρὸς ἐκεῖνοσ, ὁπανίκα καὶ τὺ φιλάσεισ, ἁνίκα τὰν κραδίαν ὀπτεύμενος ἁλμυρὰ κλαύσῃ. ἀλλὰ τὺ παῖ καὶ τοῦτο πανύστατον ἁδύ τι ῥέξον· ὁππόταν ἐξενθὼν ἠρτημένον ἐν προθύροισι τοῖσι τεοῖσιν ἴδῃς τὸν τλάμονα, μή με παρένθῃσ, στᾶθι δὲ καὶ βραχὺ κλαῦσον, ἐπισπείσας δὲ τὸ δάκρυ λῦσον τῶ σχοίνω με καὶ ἀμφίθες ἐκ ῥεθέων σῶν εἵματα καὶ κρύψόν με, τὸ δ΄ αὖ πύματόν με φίλασον, κἂν νεκρῷ χάρισαι τὰ σὰ χείλεα. μή με φοβαθῇσ· οὐ δύναμαι λυπεῖν σε, διαλλάξεις με φιλάσασ. χῶμα δέ μοι χῶσόν τι ὅ μευ κρύψει τὸν ἔρωτα. κἂν ἀπίῃσ, τόδε μοι τρὶς ἐπαίασον· ὦ φίλε κεῖσαι. ἢν δὲ θέλῃσ, καὶ τοῦτο· καλὸς δέ μοι ὤλεθ΄ ἑταῖροσ. γράψον καὶ τόδε γράμμα, τὸ σοῖς τοίχοισι χαράξω· "τοῦτον ἔρως ἔκτεινεν. ὁδοιπόρε, μὴ παροδεύσῃσ, ἀλλὰ στὰς τόδε λέξον· ἀπηνέα εἶχεν ἑταῖρον." ͂̔Ωδ΄ εἰπὼν λίθον εἷλκεν, ἐρεισάμενος δ΄ ἐπὶ τοίχω ἄχρι μέσων οὐδῶν φοβερὸν λίθον ἅπτετ΄ ἀπ΄ αὐτῶν,  τὰν λεπτὰν σχοινῖδα, βρόχον δ΄ ἐνέβαλλε τραχήλῳ, τὰν ἕδραν δ΄ ἐκύλισεν ὑπὲκ ποδόσ, ἠδ΄ ἐκρεμάσθη νεκρόσ. ὁ δ΄ αὖτ΄ ὤιξε θύρας καὶ τὸν νεκρὸν εἶδεν αὐλᾶς ἐξ ἰδίας ἠρτημένον, οὐδ΄ ἐλυγίχθη τὰν ψυχάν, οὐ κλαῦσε νέον φόνον, ἀλλ΄ ἐπὶ νεκρῷ εἵματα πάντ΄ ἐμίανεν, ἐφαβικὰ βαῖνε δ΄ ἐς ἄθλα γυμναστῶν, καὶ τῆλε φίλων ἐπεμαίετο λουτρῶν, καὶ ποτὶ τὸν θεὸν ἦλθε, τὸν ὕβρισε· λαϊνέας δὲ ἵστατ΄ ἀπὸ κρηπῖδος ἐς ὕδατα· τῷ δ΄ ἐφύπερθεν ἅλατο καὶ τὤγαλμα, κακὸν δ΄ ἔκτεινεν ἔφαβον· νᾶμα δ΄ ἐφοινίχθη· παιδὸς δ΄ ἐπενάχετο σῶμα. χαίρετε τοὶ φιλέοντεσ· ὁ γὰρ μισῶν ἐφονεύθη. στέργετε δ΄ οἱ μισεῦντεσ· ὁ γὰρ θεὸς οἶδε δικάζειν.   ̔ηρακλίσκος ̔Ηρακλέα δεκάμηνον ἐόντα πόχ΄ ἁ Μιδεᾶτις ̓Αλκμήνα καὶ νυκτὶ νεώτερον ̓Ιφικλῆα, ἀμφοτέρους λούσασα καὶ ἐμπλήσασα γάλακτοσ, χαλκείαν κατέθηκεν ἐς ἀσπίδα, τὰν Πτερελάου ̓Αμφιτρύων καλὸν ὅπλον ἀπεσκύλευσε πεσόντοσ. ἁπτομένα δὲ γυνὰ κεφαλᾶς μυθήσατο παίδων·  "Εὕδετ΄ ἐμὰ βρέφεα γλυκερὸν καὶ ἐγέρσιμον ὕπνον, εὕδετ΄ ἐμὰ ψυχά, δύ΄ ἀδελφεώ, εὔσοα τέκνα· ὄλβιοι εὐνάζοισθε καὶ ὄλβιοι ἀῶ ἵκοισθε." ̔̀Ως φαμένα δίνασε σάκος μέγα· τοὺς δ΄ ἔλαβ΄ ὕπνοσ. ἆμος δὲ στρέφεται μεσονύκτιον ἐς δύσιν ἄρκτος ̓Ωρίωνα κατ΄ αὐτόν, ὁ δ΄ ἀμφαίνει μέγαν ὦμον, τᾶμος ἄρ΄ αἰνὰ πέλωρα δύω πολυμήχανος ̔́Ηρη κυανέαις φρίσσοντας ὑπὸ σπείραισι δράκοντας ὦρσεν ἐπὶ πλατὺν οὐδόν, ὅθι σταθμὰ κοῖλα θυράων εἶκεν, ἀπειλήσασα φαγεῖν βρέφος ̔Ηρακλῆα. τὼ δ΄ ἐξειληθέντες ἐπὶ χθονὶ γαστέρας ἄμφω αἱμοβόρους ἐκύλιον· ἀπ΄ ὀφθαλμῶν δὲ κακὸν πῦρ ἐρχομένοις λάμπεσκε, βαρὺν δ΄ ἐξέπτυον ἰόν. ἀλλ΄ ὅτε δὴ παίδων λιχμώμενοι ἐγγύθεν ἦνθον, καὶ τότ΄ ἄρ΄ ἐξέγροντο, Διὸς νοέοντος ἅπαντα, ̓Αλκμήνας φίλα τέκνα, φάος δ΄ ἀνὰ οἶκον ἐτύχθη. ἤτοι ὅγ΄ εὐθὺς ἄυσεν, ὅπως κακὰ θηρί΄ ἀνέγνω κοίλου ὑπὲρ σάκεος καὶ ἀναιδέας εἶδεν ὀδόντασ, ̓Ιφικλέησ, οὔλαν δὲ ποσὶν διελάκτισε χλαῖναν, φευγέμεν ὁρμαίνων· ὁ δ΄ ἐναντίος εἴχετο χερσὶν ̔Ηρακλέησ, ἄμφω δὲ βαρεῖ ἐνεδήσατο δεσμῷ, δραξάμενος φάρυγοσ, τόθι φάρμακα λυγρὰ κέκρυπται οὐλομένοις ὀφίεσσιν, ἃ καὶ θεοὶ ἐχθαίροντι. τὼ δ΄ αὖτε σπείραισιν ἑλισσέσθην περὶ παῖδα ὀψίγονον γαλαθηνόν, ὑπὸ τροφῷ αἰὲν ἄδακρυν· ἂψ δὲ πάλιν διέλυον ἐπεὶ μογέοιεν ἀκάνθασ, δεσμοῦ ἀναγκαίου πειρώμενοι ἔκλυσιν εὑρεῖν.  ̓Αλκμήνα δ΄ ἐσάκουσε βοᾶς καὶ ἐπέγρετο πράτα· "̓́Ανσταθ΄ ̓Αμφιτρύων· ἐμὲ γὰρ δέος ἴσχει ὀκνηρόν· ἄνστα, μηδὲ πόδεσσιν ἑοῖς ὑπὸ σάνδαλα θείῃσ. οὐκ ἀίεισ, παίδων ὁ νεώτερος ὅσσον ἀυτεῖ; ἢ οὐ νοέεισ, ὅτι νυκτὸς ἀωρί που, οἱ δέ τε τοῖχοι πάντες ἀριφραδέεσ, καθαρᾶς ἅπερ ἠριγενείασ; ἔστί τί μοι κατὰ δῶμα νεώτερον, ἔστι φίλ΄ ἀνδρῶν." ̔̀Ως φάθ΄. ὁ δ΄ ἐξ εὐνᾶς ἀλόχῳ κατέβαινε πιθήσασ· δαιδάλεον δ΄ ὥρμασε μετὰ ξίφοσ, ὅ οἱ ὕπερθεν κλιντῆρος κεδρίνου περὶ πασσάλῳ αἰὲν ἄωρτο. ἤτοι ὅγ΄ ὠριγνᾶτο νεοκλώστου τελαμῶνοσ, κουφίζων ἑτέρᾳ κολεὸν μέγα, λώτινον ἔργον. ἀμφιλαφὴς δ΄ ἄρα παστὰς ἐνεπλήσθη πάλιν ὄρφνασ· δμῶας δὴ τότ΄ ἄυσεν ὕπνον βαρὺν ἐκφυσῶντασ· "Οἴσετε πῦρ ὅτι θᾶσσον ἀπ΄ ἐσχαρεῶνος ἑλόντεσ, δμῶες ἐμοί, στιβαροὺς δὲ θυρᾶν ἀνακόψατ΄ ὀχῆασ." "ἄνστατε δμῶες ταλασίφρονεσ. αὐτὸς ἀυτεῖ." ͂̓Η ῥα γυνὰ Φοίνισσα μύλαις ἔπι κοῖτον ἔχουσα. οἱ δ΄ αἶψα προγένοντο λύχνοις ἅμα δαιομένοισι δμῶεσ· ἐνεπλήσθη δὲ δόμος σπεύδοντος ἑκάστου. ἤτοι ἄρ΄ ὡς εἴδοντ΄ ἐπιτίτθιον ̔Ηρακλῆα θῆρε δύω χείρεσσιν ἀπρὶξ ἁπαλαῖσιν ἔχοντα, συμπλήγδην ἰάχησαν· ὁ δ΄ ἐς πατέρ΄ ̓Αμφιτρύωνα ἑρπετὰ δεικανάασκεν, ἐπάλλετο δ΄ ὑψόθι χαίρων κουροσύνᾳ, γελάσας δὲ πάρος κατέθηκε ποδοῖιν πατρὸς ἑοῦ θανάτῳ κεκαρωμένα δεινὰ πέλωρα.  ̓Αλκμήνα μὲν ἔπειτα ποτὶ σφέτερον βάλε κόλπον ξηρὸν ὑπαὶ δείους ἀκρόχλοον ̓Ιφικλῆα· ̓Αμφιτρύων δὲ τὸν ἄλλον ὑπ΄ ἀμνείαν θέτο χλαῖναν παῖδα, πάλιν δ΄ ἐς λέκτρον ἰὼν ἐμνάσατο κοίτου. ὄρνιθες τρίτον ἄρτι τὸν ἔσχατον ὄρθρον ἄειδον· Τειρεσίαν τόκα μάντιν ἀλαθέα πάντα λέγοντα ̓Αλκμήνα καλέσασα τέρας κατέλεξε νεοχμόν, καί νιν ὑποκρίνεσθαι, ὅπως τελέεσθαι ἔμελλεν, ἠνώγει. "μηδ΄ εἴ τι θεοὶ νοέοντι πονηρόν, αἰδόμενος σύ με κρύπτε· καὶ ὣς οὐκ ἔστιν ἀλύξαι ἀνθρώποις ὅ τι Μοῖρα κατὰ κλωστῆρος ἐπείγει. ἀλλ΄ Εὐηρείδα μάλα σε φρονέοντα διδάσκω." Τόσσ΄ ἔλεγεν βασίλεια· ὁ δ΄ ἀνταμείβετο τοίωσ· "Θάρσει ἀριστοτόκεια γύναι, Περσήιον αἷμα. θάρσει· μελλόντων δὲ τὸ λώιον ἐν φρεσὶ θέσθαι. ναὶ γὰρ ἐμὸν γλυκὺ φέγγος ἀποιχόμενον πάλαι ὄσσων, πολλαὶ ̓Αχαιιάδων μαλακὸν περὶ γούνατι νῆμα χειρὶ κατατρίψοντι ἀκρέσπερον ἀείδοισαι ̓Αλκμήναν ὀνομαστί, σέβας δ΄ ἔσῃ ̓Αργείαισι. τοῖος ἀνὴρ ὅδε μέλλει ἐς οὐρανὸν ἄστρα φέροντα ἀμβαίνειν τεὸς υἱόσ, ἀπὸ στέρνων πλατὺς ἥρωσ, οὗ καὶ θηρία πάντα καὶ ἀνέρες ἥσσονες ἄλλοι. δώδεκά οἱ τελέσαντι πεπρωμένον ἐν Διὸς οἰκεῖν μόχθουσ, θνητὰ δὲ πάντα πυρὰ Τραχίνιος ἑξεῖ. γαμβρὸς δ΄ ἀθανάτων κεκλήσεται, οἳ τάδ΄ ἐπῶρσαν κνώδαλα φωλεύοντα βρέφος διαδηλήσασθαι.  ἔσται δὴ τοῦτ΄ ἆμαρ, ὁπηνίκα νεβρὸν ἐν εὐνᾷ καρχαρόδων σίνεσθαι ἰδὼν λύκος οὐκ ἐθελήσει. ἀλλὰ γύναι πῦρ μέν τοι ὑπὸ σποδῷ εὔτυκον ἔστω, κάγκανα δ΄ ἀσπαλάθου ξύλ΄ ἑτοιμάσατ΄ ἢ παλιούρου ἢ βάτου ἢ ἀνέμῳ δεδονημένον αὖον ἄχερδον· καῖε δὲ τώδ΄ ἀγρίαισιν ἐπὶ σχίζαισι δράκοντε νυκτὶ μέσᾳ, ὅκα παῖδα κανεῖν τεὸν ἤθελον αὐτοί. ἦρι δὲ συλλέξασα κόνιν πυρὸς ἀμφιπόλων τις ῥιψάτω εὖ μάλα πᾶσαν ὑπὲρ ποταμοῖο φέρουσα ῥωγάδας ἐς πέτρας ὑπερούριον, ἂψ δὲ νέεσθαι ἄστρεπτοσ· καθαρῷ δὲ πυρώσατε δῶμα θεείῳ πρᾶτον, ἔπειτα δ΄ ἅλεσσι μεμιγμένον, ὡς νενόμισται, θαλλῷ ἐπιρραίνειν ἐστεμμένῳ ἀβλαβὲς ὕδωρ· Ζηνὶ δ΄ ἐπιρρέξαι καθυπερτέρῳ ἄρσενα χοῖρον, δυσμενέων αἰεὶ καθυπέρτεροι ὡς τελέθοιτε." Φᾶ, καὶ ἐρωήσας ἐλεφάντινον ᾤχετο δίφρον Τειρεσίας πολλοῖσι βαρύς περ ἐὼν ἐνιαυτοῖσ. ̔Ηρακλέης δ΄ ὑπὸ ματρὶ νέον φυτὸν ὣς ἐν ἀλωᾷ ἐτρέφετ΄ ̓Αργείου κεκλημένος ̓Αμφιτρύωνοσ. γράμματα μὲν τὸν παῖδα γέρων Λίνος ἐξεδίδαξεν, υἱὸς ̓Απόλλωνος μελεδωνεὺς ἄγρυπνος ἥρωσ, τόξον δ΄ ἐντανύσαι καὶ ἐπίσκοπον εἶναι ὀϊστῶν Εὔρυτος ἐκ πατέρων μεγάλαις ἀφνειὸς ἀρούραισ. αὐτὰρ ἀοιδὸν ἔθηκε καὶ ἄμφω χεῖρας ἔπλασσε πυξίνᾳ ἐν φόρμιγγι Φιλαμμονίδας εὔμολποσ. ὅσσα δ΄ ἀπὸ σκελέων ἑδροστρόφοι ̓Αργόθεν ἄνδρες ἀλλάλους σφάλλοντι παλαίσμασιν, ὅσσά τε πύκται δεινοὶ ἐν ἱμάντεσσιν, ἅ τ΄ ἐς γαῖαν προπεσόντες  πάμμαχοι ἐξεύροντο σοφίσματα σύμφορα τέχνᾳ, πάντ΄ ἔμαθ΄ ̔Ερμείαο διδασκόμενος παρὰ παιδὶ ̔Αρπαλύκῳ Φανοτῆι, τὸν οὐδ΄ ἂν τηλόθι λεύσσων θαρσαλέως τις ἔμεινεν ἀεθλεύοντ΄ ἐν ἀγῶνι· τοῖον ἐπισκύνιον βλοσυρῷ ἐπέκειτο προσώπῳ. ἵππους δ΄ ἐξελάσασθαι ὑφ΄ ἅρματι, καὶ περὶ νύσσαν ἀσφαλέως κάμπτοντα τροχῷ σύριγγα φυλάξαι, ̓Αμφιτρύων ὃν παῖδα φίλα φρονέων ἐδίδαξεν αὐτόσ, ἐπεὶ μάλα πολλὰ θοῶν ἐξήρατ΄ ἀγώνων ̓́Αργει ἐν ἱπποβότῳ κειμήλια, καί οἱ ἀαγεῖς δίφροι, ἐφ΄ ὧν ἐπέβαινε, χρόνῳ διέλυσαν ἱμάντασ. δούρατι δὲ προβολαίῳ ὑπ΄ ἀσπίδι ὦμον ἔχοντα ἀνδρὸς ὀρέξασθαι ξιφέων τ΄ ἀνέχεσθαι ἀμυχμόν, κοσμῆσαί τε φάλαγγα λόχον τ΄ ἀναμετρήσασθαι δυσμενέων ἐπιόντα καὶ ἱππήεσσι κελεῦσαι Κάστωρ ̔Ιππαλίδας δέδαεν, φυγὰς ̓́Αργεος ἐνθών, ὁππόκα κλᾶρον ἅπαντα καὶ οἰνόπεδον μέγα Τυδεὺς ναῖε παρ΄ ̓Αδρήστοιο λαβὼν ἱππήλατον ̓́Αργοσ. Κάστορι δ΄ οὔτις ὁμοῖος ἐν ἡμιθέοις πολεμιστὴς ἄλλος ἔην πρὶν γῆρας ἀποτρῖψαι νεότητα. ͂̔Ωδε μὲν ̔Ηρακλῆα φίλα παιδεύσατο μάτηρ. εὐνὰ δ΄ ἦς τῷ παιδὶ τετυγμένα ἀγχόθι πατρὸς δέρμα λεόντειον μάλα οἱ κεχαρισμένον αὐτῷ, δεῖπνον δὲ κρέα τ΄ ὀπτὰ καὶ ἐν κανέῳ μέγας ἄρτος Δωρικόσ· ἀσφαλέως κε φυτοσκάφον ἄνδρα κορέσσαι. αὐτὰρ ἐπ΄ ἄματι τυννὸν ἄνευ πυρὸς αἴνυτο δόρπον. εἵματα δ΄ οὐκ ἀσκητὰ μέσας ὑπὲρ ἕννυτο κνάμασ.    ̔ηρακλῆς Λεοντοφόνος Τὸν δ΄ ὁ γέρων προσέειπε φυτῶν ἐπίουρος ἀροτρεὺς παυσάμενος ἔργοιο, τό οἱ μετὰ χερσὶν ἔκειτο· "̓́Εκ τοι ξεῖνε πρόφρων μυθήσομαι ὅσσ΄ ἐρεείνεισ, ̔Ερμέω ἁζόμενος δεινὴν ὄπιν εἰνοδίοιο· τὸν γάρ φασι μέγιστον ἐπουρανίων κεχολῶσθαι, εἴ κεν ὁδοῦ ζαχρεῖον ἀνήνηταί τις ὁδίτην. ποῖμναι μὲν βασιλῆος εὔτριχες Αὐγείαο οὐ πᾶσαι βόσκονται ἴαν βόσιν οὐδ΄ ἕνα χῶρον· ἀλλ΄ αἱ μέν ῥα νάοντος ἐπ΄ ὄχθαις ἀμφ΄ ̓Ελισοῦντοσ, αἱ δ΄ ἱερὸν θείοιο παρὰ ῥόον ̓Αλφειοῖο, αἱ δ΄ ἐπὶ Βουπρασίου πολυβότρυοσ, αἱ δὲ καὶ ὧδε. χωρὶς δὴ σηκοί σφι τετυγμένοι εἰσὶν ἑκάσταισ. αὐτὰρ βουκολίοισι περιπλήθουσί περ ἔμπης πάντεσσιν νομοὶ ὧδε τεθηλότες αἰὲν ἔασι, Μηνίου ἀμμέγα τῖφοσ, ἐπεὶ πολυειδέα ποίην λειμῶνες θαλέθουσιν ὑπόδροσοι εἰαμεναί τε εἰς ἅλισ, ἥ ῥα βόεσσι μένος κεραῇσιν ἀέξει. αὖλις δέ σφισιν ἥδε τεῆς ἐπὶ δεξιὰ χειρὸς φαίνεται εὖ μάλα πᾶσα πέρην ποταμοῖο ῥέοντοσ, κείνῃ, ὅθι πλατάνιστοι ἐπηεταναὶ πεφύασι χλωρή τ΄ ἀγριέλαιοσ, ̓Απόλλωνος νομίοιο ἱερὸν ἁγνόν, ξεῖνε, τελειοτάτοιο θεοῖο.  εὐθὺς δὲ σταθμοὶ περιμήκεες ἀγροιώταις δέδμηνθ΄, οἳ βασιλῆι πολὺν καὶ ἀθέσφατον ὄλβον ῥυόμεθ΄ ἐνδυκέωσ, τριπόλοις σπόρον ἐν νειοῖσιν ἔσθ΄ ὅτε βάλλοντες καὶ τετραπόλοισιν ὁμοίωσ. οὔρους μὴν ἴσασι φυτοσκάφοι οἱ πολύεργοι, ἐς ληνοὺς δ΄ ἱκνεῦνται, ἐπὴν θέρος ὥριον ἔλθῃ. πᾶν γὰρ δὴ πεδίον τόδ΄ ἐπίφρονος Αὐγείαο, πυροφόροι τε γύαι καὶ ἀλωαὶ δενδρήεσσαι, μέχρις ἐπ΄ ἐσχατιὰς πολυπίδακος ἀκρωρείησ, ἃς ἡμεῖς ἔργοισιν ἐποιχόμεθα πρόπαν ἦμαρ, ἣ δίκη οἰκήων, οἷσιν βίος ἔπλετ΄ ἐπ΄ ἀγροῦ. ἀλλὰ σύ πέρ μοι ἔνισπε, τό τοι καὶ κέρδιον αὐτῷ ἔσσεται, οὗτινος ὧδε κεχρημένος εἰλήλουθασ, ἠὲ σύγ΄ Αὐγείην ἢ καὶ δμώων τινὰ κείνου δίζεαι, οἵ οἱ ἔασιν. ἐγὼ δέ κέ τοι σάφα εἰδὼς ἀτρεκέως εἴποιμ΄, ἐπεὶ οὐ σέγε φημὶ κακῶν ἒξ ἔμμεναι οὐδὲ κακοῖσιν ἐοικότα φύμεναι αὐτόν, οἷόν τοι μέγα εἶδος ἐπιπρέπει. ἦ ῥά νυ παῖδες ἀθανάτων τοιοίδε μετὰ θνητοῖσιν ἔασι." Τὸν δ΄ ἀπαμειβόμενος προσέφη Διὸς ἄλκιμος υἱόσ. "Ναὶ γέρον Αὐγείην ἐθέλοιμί κεν ἀρχὸν ̓Επειῶν εἰσιδέειν· τοῦ γάρ με καὶ ἤγαγεν ἐνθάδε χρειώ. εἰ δ΄ ὁ μὲν ἂρ κατὰ ἄστυ μένει παρὰ οἷσι πολίταις δήμου κηδόμενοσ, διὰ δὲ κρίνουσι θέμιστασ, δμώων δή τινα πρέσβυ σύ μοι φράσον ἡγεμονεύσασ, ὅστις ἐπ΄ ἀγρῶν τῶνδε γεραίτερος αἰσυμνήτησ, ᾧ κε τὸ μὲν εἴποιμι, τὸ δ΄ ἐκ φαμένοιο πυθοίμην. ἄλλου δ΄ ἄλλον ἔθηκε θεὸς ἐπιδευέα φωτῶν."  Τὸν δ΄ ὁ γέρων ἐξαῦτις ἀμείβετο δῖος ἀροτρεύσ· "̓Αθανάτων ὦ ξεῖνε φραδῇ τινος ἐνθάδ΄ ἱκάνεισ, ὥς τοι πᾶν ὃ θέλεις αἶψα χρέος ἐκτετέλεσται. ὧδε γὰρ Αὐγείησ, υἱὸς φίλος ̓Ηελίοιο, σφωιτέρῳ σὺν παιδί, βίῃ Φυλῆος ἀγαυοῦ, χθιζός γ΄ εἰλήλουθεν ἀπ΄ ἄστεοσ, ἤμασι πολλοῖς κτῆσιν ἐποψόμενοσ, ἥ οἱ νήριθμος ἐπ΄ ἀγρῶν· ὥς που καὶ βασιλεῦσιν ἐείδεται ἐν φρεσὶν ᾗσιν αὐτοῖς κηδομένοισι σαώτερος ἔμμεναι οἶκοσ. ἀλλ΄ ἴομεν μάλα πρός μιν· ἐγὼ δέ τοι ἡγεμονεύσω αὖλιν ἐφ΄ ἡμετέρην, ἵνα κεν τέτμοιμεν ἄνακτα." ̔̀Ως εἰπὼν ἡγεῖτο, νόῳ δ΄ ἔτι πόλλ΄ ἐμενοίνα, δέρμά τε θηρὸς ὁρῶν χειροπληθῆ τε κορύνην, ὁππόθεν ὁ ξεῖνοσ· μέμονεν δέ μιν αἰὲν ἔρεσθαι· ἂψ δ΄ ὄκνῳ ποτὶ χεῖλος ἐλάμβανε μῦθον ἰόντα, μή τί οἱ οὐ κατὰ καιρὸν ἔπος προτιμυθήσαιτο, σπερχομένου· χαλεπὸν δ΄ ἑτέρου νόον ἴδμεναι ἀνδρόσ. τοὺς δὲ κύνες προσιόντας ἀπόπροθεν αἶψ΄ ἐνόησαν, ἀμφότερον ὀσμῇ τε χροὸς δούπῳ τε ποδοῖιν. θεσπέσιον δ΄ ὑλάοντες ἐπέδραμον ἄλλοθεν ἄλλος ̓Αμφιτρυωνιάδῃ ̔Ηρακλέι· τὸν δὲ γέροντα ἀχρεῖον κλάζοντε περίσσαινον ἑτέρωθεν. τοὺς μὲν ὅγε λάεσσιν ἀπὸ χθόνος ὅσσον ἀείρων φευγέμεν ἂψ ὀπίσω δειδίσσετο, τρηχὺ δὲ φωνῇ ἠπείλει μάλα πᾶσιν, ἐρητύσασκε δ΄ ὑλαγμοῦ, χαίρων ἐν φρεσὶν ᾗσιν, ὁθούνεκεν αὖλιν ἔρυντο αὐτοῦ γ΄ οὐ παρεόντοσ· ἔπος δ΄ ὅγε τοῖον ἔειπεν·  "̓̀Ω πόποι, οἷον τοῦτο θεοὶ ποίησαν ἄνακτες θηρίον ἀνθρώποισι μετέμμεναι, ὡς ἐπιμηθέσ. εἴ οἱ καὶ φρένες ὧδε νοήμονες ἔνδοθεν ἦσαν, ᾔδει δ΄, ᾧ τε χρὴ χαλεπαινέμεν ᾧ τε καὶ οὐκί, οὐκ ἄν οἱ θηρῶν τις ἐδήρισεν περὶ τιμῆσ· νῦν δὲ λίην ζάκοτόν τε καὶ ἀρρηνὲς γένετ΄ αὔτωσ. ͂̓Η ῥα, καὶ ἐσσυμένως ποτὶ ταὐλίον ἷξον ἰόντεσ. ̓Ηέλιος μὲν ἔπειτα ποτὶ ζόφον ἔτραπεν ἵππους δείελον ἦμαρ ἄγων· τὰ δ΄ ἐπήλυθε πίονα μῆλα ἐκ βοτάνης ἀνιόντα μετ΄ αὐλία τε σηκούς τε. αὐτὰρ ἔπειτα βόες μάλα μυρίαι ἄλλαι ἐπ΄ ἄλλαις ἐρχόμεναι φαίνονθ΄ ὡσεὶ νέφη ὑδατόεντα, ἅσσά τ΄ ἐν οὐρανῷ εἶσιν ἐλαυνόμενα προτέρωσε ἠὲ νότοιο βίῃ ἠὲ Θρῃκὸς βορέαο· τῶν μέν τ΄ οὔτις ἀριθμὸς ἐν ἠέρι γίνετ΄ ἰόντων, οὐδ΄ ἄνυσισ· τόσα γάρ τε μετὰ προτέροισι κυλίνδει ἲς ἀνέμου, τὰ δέ τ΄ ἄλλα κορύσσεται αὖτις ἐπ΄ ἄλλοισ· τόσσ΄ αἰεὶ μετόπισθε βοῶν ἐπὶ βουκόλι΄ ᾔει. πᾶν δ΄ ἄρ΄ ἐνεπλήσθη πεδίον, πᾶσαι δὲ κέλευθοι ληίδος ἐρχομένης στείνοντο δὲ πίονες ἀγροί, μυκηθμῷ· σηκοὶ δὲ βοῶν ῥεῖα πλήσθησαν εἰλιπόδων, ὄιες δὲ κατ΄ αὐλὰς ηὐλίζοντο. ἔνθα μὲν οὔτις ἕκηλος ἀπειρεσίων περ ἐόντων εἱστήκει παρὰ βουσὶν ἀνὴρ κεχρημένος ἔργου· ἀλλ΄ ὁ μὲν ἀμφὶ πόδεσσιν ἐυτμήτοισιν ἱμᾶσι κωλοπέδας ἀράρισκε περισταδὸν ἐγγὺς ἀμέλγειν· ἄλλος δ΄ αὖ φίλα τέκνα φίλαις ὑπὸ μητράσιν ἵει πινέμεναι λιαροῖο μεμαότα πάγχυ γάλακτοσ,  ἄλλος ἀμόλγιον εἶχ΄, ἄλλος τρέφε πίονα τυρόν, ἄλλος ἐσῆγεν ἔσω ταύρους δίχα θηλειάων. Αὐγείης δ΄ ἐπὶ πάντας ἰὼν θηεῖτο βοαύλους ἥντινά οἱ κτεάνων κομιδὴν ἐτίθεντο νομῆεσ, σὺν δ΄ υἱός τε βίη τε βαρύφρονος ̔Ηρακλῆος ὡμάρτευν βασιλῆι διερχομένῳ μέγαν ὄλβον. ἔνθα καὶ ἄρρηκτόν περ ἔχων ἐν στήθεσι θυμὸν ̓Αμφιτρυωνιάδης καὶ ἀρηρότα νωλεμὲς αἰεὶ ἐκπάγλως θαύμαζε θεῶν τόγε μυρίον ἕδνον εἰσορόων. οὐ γάρ κεν ἔφασκέ τις οὐδὲ ἐώλπει ἀνδρὸς ληίδ΄ ἑνὸς τόσσην ἔμεν οὐδὲ δέκ΄ ἄλλων, οἵτε πολύρρηνες πάντων ἔσαν ἐκ βασιλήων. ̓Ηέλιος δ΄ ᾧ παιδὶ τόγ΄ ἔξοχον ὤπασε δῶρον, ἀφνειὸν μήλοις περὶ πάντων ἔμμεναι ἀνδρῶν, καί ῥά οἱ αὐτὸς ὄφελλε διαμπερέως βοτὰ πάντα ἐς τέλοσ· οὐ μὲν γάρ τις ἐπήλυθε νοῦσος ἐκείνου βουκολίοισ, αἵτ΄ ἔργα καταφθείρουσι νομήων, αἰεὶ δὲ πλέονες κερααὶ βόεσ, αἰὲν ἀμείνους ἐξ ἔτεος γίνοντο μάλ΄ εἰς ἔτοσ· ἦ γὰρ ἅπασαι ζωοτόκοι τ΄ ἦσαν περιώσια θηλυτόκοι τε. ταῖς δὲ τριηκόσιοι ταῦροι συνάμ΄ ἐστιχόωντο κνήμαργοί θ΄ ἕλικές τε, διηκόσιοί γε μὲν ἄλλοι φοίνικεσ· πάντες δ΄ ἐπιβήτορες οἵγ΄ ἔσαν ἤδη. ἄλλοι δ΄ αὖ μετὰ τοῖσι δυώδεκα βουκολέοντο ἱεροὶ ̓Ηελίοιο· χρόην δ΄ ἔσαν ἠύτε κύκνοι ἀργησταί, πᾶσιν δὲ μετέπρεπον εἰλιπόδεσσιν οἳ καὶ ἀτιμαγέλαι βόσκοντ΄ ἐριθηλέα ποίην ἐν νομῷ· ὧδ΄ ἔκπαγλον ἐπὶ σφίσι γαυριόωντο. καί ῥ΄ ὁπότ΄ ἐκ λασίοιο θοοὶ προγενοίατο θῆρες  ἐς πεδίον δρυμοῖο βοῶν ἕνεκ΄ ἀγροτεράων, πρῶτοι τοίγε μάχηνδε κατὰ χροὸς ᾔεσαν ὀσμήν, δεινὸν δ΄ ἐβρυχῶντο φόνον λεύσσοντε προσώπῳ. τῶν μέν τε προφέρεσκε βίηφί τε καὶ σφένεϊ ᾧ ἠδ΄ ὑπεροπλίῃ Φαέθων μέγασ, ὅν ῥα βοτῆρες ἀστέρι πάντες ἔισκον, ὁθούνεκα πολλὸν ἐν ἄλλοις βουσὶν ἰὼν λάμπεσκεν, ἀρίζηλος δ΄ ἐτέτυκτο. ὃς δή τοι σκύλος αὖον ἰδὼν χαροποῖο λέοντος αὐτῷ ἔπειτ΄ ἐπόρουσεν ἐυσκόπῳ ̔Ηρακλῆι χρίμψασθαι ποτὶ πλευρὰ κάρη στιβαρόν τε μέτωπον. τοῦ μὲν ἄναξ προσιόντος ἐδράξατο χειρὶ παχείῃ σκαιοῦ ἄφαρ κέραοσ, κατὰ δ΄ αὐχένα νέρθ΄ ἐπὶ γαίης κλάσσε βαρύν περ ἐόντα, πάλιν δέ μιν ὦσεν ὀπίσσω ὤμῳ ἐπιβρίσασ· ὁ δέ οἱ περὶ νεῦρα τανυσθεὶς μυὼν ἐξ ὑπάτοιο βραχίονος ὀρθὸς ἀνέστη. θαύμαζεν δ΄ αὐτός τε ἄναξ υἱός τε δαΐφρων Φυλεὺς οἵ τ΄ ἐπὶ βουσὶ κορωνίσι βουκόλοι ἄνδρεσ, ̓Αμφιτρυωνιάδαο βίην ὑπέροπλον ἰδόντεσ. Τὼ δ΄ εἰς ἄστυ λιπόντε καταυτόθι πίονας ἀγροὺς ἐστιχέτην, Φυλεύς τε βίη θ΄ ̔Ηρακληείη. λαοφόρου δ΄ ἐπέβησαν ὅθι πρώτιστα κελεύθου, λεπτὴν καρπαλίμοισι τρίβον ποσὶν ἐξανύσαντεσ, ἥ ῥα δι΄ ἀμπελεῶνος ἀπὸ σταθμῶν τετάνυστο οὔτι λίην ἀρίσημος ἐν ὕλῃ χλωρὰ θέουσα, τῇ μιν ἄρα προσέειπε Διὸς γόνον ὑψίστοιο Αὐγείω φίλος υἱὸς ἕθεν μετόπισθεν ἰόντα, ἦκα παρακλίνας κεφαλὴν κατὰ δεξιὸν ὦμον·  "Ξεῖνε, πάλαι τινὰ πάγχυ σέθεν πέρι μῦθον ἀκούσας ὡσεί περ σφετέρῃσιν ἐνὶ φρεσὶ βάλλομαι ἄρτι. ἤλυθε γὰρ στείχων τις ἀπ΄ ̓́Αργεος ὡς μέσος ἀκμῆς ἐνθάδ΄ ̓Αχαιὸς ἀνὴρ ̔Ελίκης ἐξ ἀγχιάλοιο· ὃς δή τοι μυθεῖτο καὶ ἐν πλεόνεσσιν ̓Επειῶν, οὕνεκεν ̓Αργείων τις ἕθεν παρεόντος ὄλεσσε θηρίον, αἰνολέοντα, κακὸν τέρας ἀγροιώταισ, κοίλην αὖλιν ἔχοντα Διὸς Νεμέοιο παρ΄ ἄλσοσ, οὐκ οἶδ΄ ἀτρεκέως ἢ ̓́Αργεος ἐξ ἱεροῖο αὐτόθεν ἢ Τίρυνθα νέμων πόλιν ἠὲ Μυκήνην. ὣς κεῖνος ἀγόρευε· γένος δέ μιν εἶναι ἔφασκεν, εἰ ἐτεόν περ ἐγὼ μιμνήσκομαι, ἐκ Περσῆοσ. ἔλπομαι οὐχ ἕτερον τόδε τλήμεναι Αἰγιαλήων ἠὲ σέ· δέρμα δὲ θηρὸς ἀριφραδέως ἀγορεύει χειρῶν καρτερὸν ἔργον, ὅ τοι περὶ πλευρὰ καλύπτει. εἴπ΄ ἄγε νῦν μοι πρῶτον, ἵνα γνώω κατὰ θυμόν, ἥρωσ, εἴτ΄ ἐτύμως μαντεύομαι εἴτε καὶ οὐκί, εἰ σύγ΄ ἐκεῖνοσ, ὃν ἧμιν ἀκουόντεσσιν ἔειπεν οὑξ ̔Ελίκηθεν ̓Αχαιόσ, ἐγὼ δέ σε φράζομαι ὀρθῶσ. εἰπὲ δ΄ ὅπως ὀλοὸν τόδε θηρίον αὐτὸς ἔπεφνεσ, ὅππως τ΄ εὔυδρον Νεμέης εἰσήλυθε χῶρον· οὐ μὲν γάρ κε τοσόνδε κατ΄ ̓Απίδα κνώδαλον εὕροις ἱμείρων ἰδέειν, ἐπεὶ οὐ μάλα τηλίκα βόσκει, ἀλλ΄ ἄρκτους τε σύας τε λύκων τ΄ ὀλοφώιον ἔρνοσ. τῷ καὶ θαυμάζεσκον ἀκούοντες τότε μῦθον· οἱ δέ νυ καὶ ψεύδεσθαι ὁδοιπόρον ἀνέρ΄ ἔφαντο γλώσσης μαψιδίοιο χαριζόμενον παρεοῦσιν." ̔̀Ως εἰπὼν μέσσης ἐξηρώησε κελεύθου Φυλεύσ, ὄφρα κιοῦσιν ἅμα σφίσιν ἄρκιος εἴη,  καί ῥά τε ῥηίτερον φαμένου κλύοι ̔Ηρακλῆοσ, ὅς μιν ὁμαρτήσας τοίῳ προσελέξατο μύθῳ· "͂̓Ω Αὐγηιάδη, τὸ μὲν ὅττί με πρῶτον ἀνήρευ, αὐτὸς καὶ μάλα ῥεῖα κατὰ στάθμην ἐνόησασ. ἀμφὶ δέ σοι τὰ ἕκαστα λέγοιμί κε τοῦδε πελώρου ὅππως ἐκράανθεν, ἐπεὶ λελίησαι ἀκούειν, νόσφίν γ΄ ἢ ὅθεν ἦλθε· τὸ γὰρ πολέων περ ἐόντων ̓Αργείων οὐδείς κεν ἔχοι σάφα μυθήσασθαι· οἶον δ΄ ἀθανάτων τίν΄ ἐίσκομεν ἀνδράσι πῆμα ἱρῶν μηνίσαντα Φορωνείδῃσιν ἐφεῖναι. πάντας γὰρ πισῆας ἐπικλύζων ποταμὸς ὣς λῖς ἄμοτον κεράιζε, μάλιστα δὲ Βεμβιναίουσ, οἵ ἑθεν ἀγχόμοροι ναῖον πασχόντες ἄτλητα. τὸν μὲν ἐμοὶ πρώτιστα τελεῖν ἐπέταξεν ἄεθλον Εὐρυσθεύσ, κτεῖναι δέ μ΄ ἐφίετο θηρίον αἰνόν. αὐτὰρ ἐγὼ κέρας ὑγρὸν ἑλὼν κοίλην τε φαρέτρην ἰῶν ἐμπλείην νεόμην, ἑτέρηφι δὲ βάκτρον εὐπαγὲς αὐτόφλοιον ἐπηρεφέος κοτίνοιο ἔμμητρον, τὸ μὲν αὐτὸς ὑπὸ ζαθέῳ ̔Ελικῶνι εὑρὼν σὺν πυκινῇσιν ὁλοσχερὲς ἔσπασα ῥίζαισ. αὐτὰρ ἐπεὶ τὸν χῶρον, ὅθι λῖς ἦεν, ἵκανον, δὴ τότε τόξον ἑλὼν στρεπτὴν ἐπέλασσα κορώνῃ νευρειήν, περὶ δ΄ ἰὸν ἐχέστονον εἶθαρ ἔβησα. πάντῃ δ΄ ὄσσε φέρων ὀλοὸν τέρας ἐσκοπίαζον, εἴ μιν ἐσαθρήσαιμι, πάρος γ΄ ἐμὲ κεῖνον ἰδέσθαι. ἤματος ἦν τὸ μεσηγύ, καὶ οὐδέ πῃ ἴχνια τοῖο φρασθῆναι δυνάμην οὐδ΄ ὠρυγμοῖο πυθέσθαι.  οὐδὲ μὲν ἀνθρώπων τις ἔην ἐπὶ βουσὶ καὶ ἔργοις φαινόμενος σπορίμοιο δι΄ αὔλακοσ, ὅντιν΄ ἐροίμην· ἀλλὰ κατὰ σταθμοὺς χλωρὸν δέος εἶχεν ἕκαστον. οὐ μὴν πρὶν πόδας ἔσχον ὄρος τανύφυλλον ἐρευνῶν, πρὶν ἰδέειν ἀλκῆς τε παραυτίκα πειρηθῆναι. ἤτοι ὁ μὲν σήραγγα προδείελος ἔστιχεν εἰς ἥν, βεβρωκὼς κρειῶν τε καὶ αἵματοσ, ἀμφὶ δὲ χαίτας αὐχμηρὰς πεπάλακτο φόνῳ χαροπόν τε πρόσωπον στήθεά τε, γλώσσῃ δὲ περιλιχμᾶτο γένειον. αὐτὰρ ἐγὼ θάμνοισιν ἄφαρ σκιεροῖσιν ἐκρύφθην ἐν ῥίῳ ὑλήεντι δεδεγμένος ὁππόθ΄ ἵκοιτο, καὶ βάλον ἆσσον ἰόντος ἀριστερὸν ἐς κενεῶνα τηϋσίωσ· οὐ γάρ τι βέλος διὰ σαρκὸς ὄλισθεν ὀκριόεν, χλωρῇ δὲ παλίσσυτον ἔμπεσε ποίῃ. αὐτὰρ ὁ κρᾶτα δαφοινὸν ἀπὸ χθονὸς ὦκ΄ ἐπάειρε θαμβήσασ, πάντῃ δὲ διέδρακεν ὀφθαλμοῖσι σκεπτόμενοσ, λαμυροὺς δὲ χανὼν ὑπ΄ ὀδόντας ἔφηνε. τῷ δ΄ ἐγὼ ἄλλον ὀιστὸν ἀπὸ νευρῆς προΐαλλον ἀσχαλόων, ὅ μοι ὁ πρὶν ἐτώσιος ἔκφυγε χειρόσ· μεσσηγὺς δ΄ ἔβαλον στηθέων, ὅθι πνεύμονος ἕδρη. ἀλλ΄ οὐδ΄ ὣς ὑπὸ βύρσαν ἔδυ πολυώδυνος ἰόσ, ἀλλ΄ ἔπεσε προπάροιθε ποδῶν ἀνεμώλιος αὔτωσ. τὸ τρίτον αὖ μέλλεσκον ἀσώμενος ἐν φρεσὶν αἰνῶς αὐερύειν· ὁ δέ μ΄ εἶδε περιγληνώμενος ὄσσοις θὴρ ἄμοτοσ, μακρὴν δὲ περ΄ ἰγνύῃσιν ἕλιξε κέρκον, ἄφαρ δὲ μάχης ἐμνήσατο· πᾶς δέ οἱ αὐχὴν θυμοῦ ἐνεπλήσθη, πυρσαὶ δ΄ ἔφριξαν ἔθειραι σκυζομένῳ, κυρτὴ δὲ ῥάχις γένετ΄ ἠύτε τόξον, πάντοθεν εἰληθέντος ὑπὸ λαγόνας τε καὶ ἰξύν.  ὡς δ΄ ὅτ΄ ἂν ἁρματοπηγὸς ἀνὴρ πολέων ἴδρις ἔργων ὄρπηκας κάμπτῃσιν ἐρινεοῦ εὐκεάτοιο, θάλψας ἐν πυρὶ πρῶτον, ἐπαξονίῳ κύκλα δίφρῳ· τοῦ μὲν ὑπὲκ χειρῶν ἔφυγεν τανύφλοιος ἐρινεὸς καμπτόμενοσ, τηλοῦ δὲ μιῇ πήδησε σὺν ὁρμῇ· ὣς ἐπ΄ ἐμοὶ λῖς αἰνὸς ἀπόπροθεν ἀθρόος ἆλτο μαιμώων χροὸς ἆσαι· ἐγὼ δ΄ ἑτέρηφι βέλεμνα χειρὶ προεσχεθόμην καὶ ἀπ΄ ὤμων δίπλακα λώπην, τῇ δ΄ ἑτέρῃ ῥόπαλον κόρσης ὕπερ αὖον ἀείρας ἤλασα κὰκ κεφαλῆσ, διὰ δ΄ ἄνδιχα τρηχὺν ἔαξα αὐτοῦ ἐπὶ λασίοιο καρήατος ἀγριέλαιον θηρὸς ἀμαιμακέτοιο· πέσεν δ΄ ὅγε πρὶν ἔμ΄ ἱκέσθαι ὑψόθεν ἐν γαίῃ, καὶ ἐπὶ τρομεροῖς ποσὶν ἔστη νευστάζων κεφαλῇ· περὶ γὰρ σκότος ὄσσέ οἱ ἄμφω ἦλθε, βίῃ σεισθέντος ἐν ὀστέῳ ἐγκεφάλοιο. τὸν μὲν ἐγὼν ὀδύνῃσι παραφρονέοντα βαρείαις νωσάμενοσ, πρὶν αὖτις ὑπότροπον ἀμπνυνθῆναι, αὐχένος ἀρρήκτοιο παρ΄ ἰνίον ἤλασα προφθάσ, ῥίψας τόξον ἔραζε πολύρραπτόν τε φαρέτρην· ἦγχον δ΄ ἐγκρατέως στιβαρὰς σὺν χεῖρας ἐρείσας ἐξόπιθεν, μὴ σάρκας ὑποδρύψῃ ὀνύχεσσι, πρὸς δ΄ οὖδας πτέρνῃσι πόδας στερεῶς ἐπίεζον οὐραίους ἐπιβάσ, μηροῖσί τε πλεύρ΄ ἐφύλασσον, μέχρί οἱ ἐξετάνυσσα βραχίονας ὀρθὸν ἀείρας ἄπνευστον, ψυχὴν δὲ πελώριος ἔλλαχεν ̔́Αιδησ. καὶ τότε δὴ βούλευον, ὅπως λασιαύχενα βύρσαν θηρὸς τεθνειῶτος ἀπὸ μελέων ἐρυσαίμην, ἀργαλέον μάλα μόχθον, ἐπεὶ οὐκ ἔσκε σιδήρῳ  τμητὴ οὐδὲ λίθοις πειρωμένῳ, οὐδὲ μὲν ἄλλῃ ἔνθά μοι ἀθανάτων τις ἐπὶ φρεσὶ θῆκε νοῆσαι αὐτοῖς δέρμα λέοντος ἀνασχίζειν ὀνύχεσσι. τοῖσι θοῶς ἀπέδειρα, καὶ ἀμφεθέμην μελέεσσιν ἕρκος ἐνυαλίου ταμεσίχροος ἰωχμοῖο. οὗτός τοι Νεμέου γένετ΄ ὦ φίλε θηρὸς ὄλεθροσ, πολλὰ πάρος μήλοις τε καὶ ἀνδράσι κήδεα θέντοσ."   Λῆναι ἢ Βάκχαι ̓Ινὼ καὐτονόα χἁ μαλοπάραυος ̓Αγαύα τρεῖς θιάσως ἐς ὄρος τρεῖς ἄγαγον αὐταὶ ἐοῖσαι. χαἱ μὲν ἀμερξάμεναι λασίας δρυὸς ἄγρια φύλλα κισσόν τε ζώοντα καὶ ἀσφόδελον τὸν ὑπὲρ γᾶς ἐν καθαρῷ λειμῶνι κάμον δυοκαίδεκα βωμούσ, τὼς τρεῖς τᾷ Σεμέλᾳ, τὼς ἐννέα τῷ Διονύσῳ. ἱερὰ δ΄ ἐκ κίστας ποπανεύματα χερσὶν ἑλοῖσαι εὐφάμως κατέθεντο νεοδρέπτων ἐπὶ βωμῶν, ὡς ἐδίδασχ΄, ὡς αὐτὸς ἐθυμάρει Διόνυσοσ. Πενθεὺς δ΄ ἀλιβάτου πέτρας ἄπο πάντ΄ ἐθεώρει, σχῖνον ἐς ἀρχαίαν καταδύσ, ἐπιχώριον ἔρνοσ. Αὐτονόα πράτα νιν ἀνέκραγε δεινὸν ἰδοῖσα, σὺν δ΄ ἐτάραξε ποσὶν μανιώδεος ὄργια Βάκχου, ἐξαπίνας ἐπιοῖσα, τὰ δ΄ οὐχ ὁρέοντι βέβηλοι.  μαίνετο μέν θ΄ αὕτα, μαίνοντο δ΄ ἄρ΄ εὐθὺ καὶ ἄλλαι. Πενθεὺς μὲν φεῦγεν πεφοβημένοσ, αἱ δ΄ ἐδίωκον, πέπλως ἐκ ζωστῆρος ἐπ΄ ἰγνύαν ἐρύσαισαι. Πενθεὺς μὲν τόδ΄ ἔειπε· "τίνος κέχρησθε γυναῖκεσ;" Αὐτονόα τόδ΄ ἔειπε "τάχα γνώσῃ πρὶν ἀκοῦσαι." μάτηρ μὲν κεφαλὰν μυκήσατο παιδὸς ἑλοῖσα, ὅσσόν περ τοκάδος τελέθει μύκημα λεαίνασ· ̓Ινὼ δ΄ ἐξέρρηξε σὺν ὠμοπλάτᾳ μέγαν ὦμον λὰξ ἐπὶ γαστέρα βᾶσα, καὶ Αὐτονόας ῥυθμὸς ωὑτόσ· αἱ δ΄ ἄλλαι τὰ περισσὰ κρεανομέοντο γυναῖκεσ. ἐς Θήβας δ΄ ἀφίκοντο πεφυρμέναι αἵματι πᾶσαι, ἐξ ὄρεος πένθημα καὶ οὐ Πενθῆα φέροισαι. οὐκ ἀλέγω· μηδ΄ ἄλλος ἀπεχθομένω Διονύσῳ φροντίζοι, μηδ΄ εἰ χαλεπώτερα τῶνδ΄ ἐμόγησεν, εἴη δ΄ ἐνναέτης ἢ καὶ δεκάτω ἐπιβαίνοι· αὐτὸς δ΄ εὐαγέοιμι καὶ εὐαγέεσσιν ἅδοιμι. ἐκ Διὸς αἰγιόχω τιμὰν ἔχει αἰετὸς οὗτοσ. εὐσεβέων παίδεσσι τὰ λώια, δυσσεβέων δ΄ οὔ. χαίροι μὲν Διόνυσοσ, ὃν ἐν Δρακάνῳ νιφόεντι Ζεὺς ὕπατος μεγάλαν ἐπιγουνίδα κάτθετο λύσασ· χαίροι δ΄ εὐειδὴς Σεμέλα καὶ ἀδελφεαὶ αὐτᾶς Καδμεῖαι πολλαῖς μεμελημέναι ἡρωίναισ, αἳ τόδε ἔργον ἔρεξαν ὀρίναντος Διονύσου οὐκ ἐπιμωματόν. μηδεὶς τὰ θεῶν ὀνόσαιτο.    Οαριστύς Κόρη Τὰν πινυτὰν ̔Ελέναν Πάρις ἥρπασε βουκόλος ἄλλοσ. Δάφνις μᾶλλον ἑκοῖσ΄ ̔Ελένα τὸν βουκόλον ἔσχε φιλεῦσα. Κόρημὴ καυχῶ σατυρίσκε· κενὸν τὸ φίλαμα λέγουσιν. Δάφνισἔστι καὶ ἐν κενεοῖσι φιλάμασιν ἁδέα τέρψισ. Κόρη>τὸ στόμα μευ πλύνω καὶ ἀποπτύω τὸ φίλαμα. Δάφνισπλύνεις χείλεα σεῖο; δίδου πάλιν ὄφρα φιλάσω. Κόρηκαλόν σοι δαμάλας φιλέειν, οὐκ ἄζυγα κώραν. Δάφνισμὴ καυχῶ· τάχα γάρ σε παρέρχεται ὡς ὄναρ ἥβη. Κόρηἢν δέ τι γηράσκω, τόδε που μέλι καὶ γάλα πίνω.< Δάφνις Κόρηἁ σταφυλὶς σταφίς ἐστι καὶ οὐ ῥόδον αὖον ὀλεῖται. Δάφνισδεῦρ΄ ὑπὸ τὰς κοτίνουσ, ἵνα σοί τινα μῦθον ἐνίψω. Κόρηοὐκ ἐθέλω· καὶ πρίν με παρήπαφες ἁδέι μύθῳ. Δάφνισδεῦρ΄ ὑπὸ τὰς πτελέασ, ἵν΄ ἐμᾶς σύριγγος ἀκούσῃσ. Κόρητὴν σαυτοῦ φρένα τέρψον· ὀιζύον οὐδὲν ἀρέσκει. Δάφνισφεῦ φεῦ τᾶς Παφίας χόλον ἅζεο καὶ σύγε κώρα. Κόρηχαιρέτω ἁ Παφία· μόνον ἵλαος ̓́Αρτεμις εἴη. Δάφνισμὴ λέγε, μὴ βάλλῃ σε καὶ ἐς λίνον ἄκριτον ἔνθῃσ. Κόρηβαλλέτω ὡς ἐθέλει· πάλιν ̓́Αρτεμις ἄμμιν ἀρήγει. [μἠπιβάλῃς τὰν χεῖρα, καὶ εἰσέτι χεῖλος ἀμύξω.]  Δάφνισοὐ φεύγεις τὸν ̓́Ερωτα, τὸν οὐ φύγε παρθένος ἄλλη.< Κόρηφεύγω ναὶ τὸν Πᾶνα· σὺ δὲ ζυγὸν αἰὲν ἀείρεισ. Δάφνισδειμαίνω, μὴ δή σε κακωτέρῳ ἀνέρι δώσει. Κόρηπολλοί μ΄ ἐμνώοντο, νόμον δ΄ ἐμὸν οὔτις ἀείδει. Δάφνισεἶς καὶ ἐγὼ πολλῶν μνηστὴρ τεὸς ἐνθάδ΄ ἱκάνω. Κόρηκαὶ τί φίλος ῥέξαιμι; γάμοι πλήθουσιν ἀνίασ. Δάφνισοὐκ ὀδύνην, οὐκ ἄλγος ἔχει γάμοσ, ἀλλὰ χορείην. Κόρηναὶ μάν φασι γυναῖκας ἑοὺς τρομέειν παρακοίτασ. Δάφνισμᾶλλον ἀεὶ κρατέουσι· τίνα τρομέουσι γυναῖκεσ; Κόρηὠδίνειν τρομέω· χαλεπὸν βέλος Εἰλειθυίησ. Δάφνισἀλλὰ τεὴ βασίλεια μογοστόκος ̓́Αρτεμίς ἐστιν. Κόρηἀλλὰ τεκεῖν τρομέω, μὴ καὶ χρόα καλὸν ὀλέσσω. Δάφνισἢν δὲ τέκῃς φίλα τέκνα, νέον φάος ὄψεαι υἷασ. Κόρηκαὶ τί μοι ἕδνον ἄγεις γάμου ἄξιον, ἢν ἐπινεύσω; Δάφνισπᾶσαν τὰν ἀγέλαν, πάντ΄ ἄλσεα καὶ νομὸν ἕξεισ. Κόρηὄμνυε μὴ μετὰ λέκτρα λιπὼν ἀέκουσαν ἀπενθεῖν. Δάφνισοὐκ αὐτὸν τὸν Πᾶνα, καὶ ἢν ἐθέλῃς με διῶξαι. Κόρητεύχεις μοι θαλάμουσ, τεύχεις καὶ δῶμα καὶ αὐλάσ; Δάφνιστεύχω σοι θαλάμουσ· τὰ δὲ πώεα καλὰ νομεύω. Κόρηπατρὶ δὲ γηραλέῳ τίνα μάν, τίνα μῦθον ἐνίψω; Δάφνισαἰνήσει σέο λέκτρον, ἐπὴν ἐμὸν οὔνομ΄ ἀκούσῃ. Κόρηοὔνομα σὸν λέγε τῆνο· καὶ οὔνομα πολλάκι τέρπει. ΔάφνισΔάφνις ἐγώ, Λυκίδας τε πατήρ, μήτηρ δὲ Νομαία. Κόρηἐξ εὐηγενέων· ἀλλ΄ οὐ σέθεν εἰμὶ χερείων. Δάφνισοἶδ΄, ἄκρα τιμίη ἐσσί· πατὴρ δέ τοί ἐστι Μενάλκασ.      ̓ηλακάτη Γλαύκας ὦ φιλέριθ΄ ἀλακάτα δῶρον ̓Αθανάας γύναιξιν, νόος οἰκωφελίας αἷσιν ἐπάβολοσ, θέρσεισ΄ ἄμμιν ὑμάρτη πόλιν ἐς Νείλεος ἀγλάαν, ὅπᾳ Κύπριδος ἶρον καλάμω χλῶρον ὑπαπάλω. τυῖδε γὰρ πλόον εὐάνεμον αἰτήμεθα πὰρ Δίοσ, ὅπως ξέννον ἔμον τέρψομ΄ ἴδων κἀντιφιλήσομεν, Νικίαν, Χαρίτων ἰμεροφώνων ἴερον φύτον, καὶ σὲ τὰν ἐλέφαντος πολυμόχθω γεγενημέναν δῶρον Νικιάας εἰς ὀλόχω χέρρας ὀπάσσομεν, σὺν τᾷ πόλλα μὲν ἔργ΄ ἐκτελέσεις ἀνδρεΐοις πέπλοισ, πόλλα δ΄ οἷα γύναικες φορέοισ΄ ὐδάτινα βράκη. δὶς γὰρ μάτερες ἄρνων μαλάκοις ἐν βοτάνᾳ πόκοις πέξαιντ΄ αὐτοένει, Θευγένιδός γ΄ ἔνεκ΄ ἐυσφύρω· οὕτως ἀνυσίεργοσ, φιλέει δ΄ ὅσσα σαόφρονεσ. οὐ γὰρ εἰς ἀκίρας οὐδ΄ ἐς ἀέργω κεν ἐβολλόμαν ὀπάσσαι σε δόμοις ἀμμετέρας ἔσσαν ἀπὺ χθόνοσ. καὶ γάρ τοι πάτρισ, ἃν ὡξ ̓Εφύρας κτίσσέ ποτ΄ ̓Αρχίας νάσω Τρινακρίας μύελον, ἄνδρων δοκίμων πόλιν. νῦν μὰν οἶκον ἔχοισ΄ ἄνεροσ, ὃς πόλλ΄ ἐδάη σόφα ἀθρώποισι νόσοις φάρμακα λύγραις ἀπαλαλκέμεν, οἰκήσεις κατὰ Μίλλατον ἐράνναν πεδ΄ ̓Ιαόνων,  ὡς εὐαλάκατος Θεύγενις ἐν δαμότισιν πέλῃ, καί οἱ μνᾶστιν ἄει τῶ φιλαοίδω παρέχῃς ξένω. κῆνο γάρ τις ἔρει τὤπος ἴδων σ΄· ἦ μεγάλα χάρις δώρῳ σὺν ὀλίγῳ· πάντα δὲ τίματα τὰ πὰρ φίλων.   Εἰδύλλιον ̓ερῶντος Οἶνος ὦ φίλε παῖ λέγεται καὶ ἀλάθεα· κἄμμε χρὴ μεθύοντας ἀλαθέας ἔμμεναι. κἤγω μὲν τὰ φρενῶν ἐρέω κέατ΄ ἐν μυχῷ. οὐκ ὄλας φιλέειν μ΄ ἐθέλησθ΄ ἀπὸ καρδίασ. γινώσκω· τὸ γὰρ ἅμισυ τᾶς ζοΐας ἔχω ζὰ τὰν σὰν ἰδέαν, τὸ δὲ λοιπὸν ἀπώλετο. χὥτα μὲν σὺ θέλῃσ, μακάρεσσιν ἴσαν ἄγω ἁμέραν· ὅτα δ΄ οὐκ ἐθέλῃς τύ, μάλ΄ ἐν σκότῳ. πῶς ταῦτ΄ ἄρμενα, τὸν φιλέοντ΄ ἀνίαις δίδων; ἀλλ΄ εἴ μοί τι πίθοιο νέος προγενεστέρῳ, τῷ κε λώιον αὔτος ἔχων ἔμ΄ ἐπαινέσαισ, ποίησαι καλίαν μίαν εἰν ἑνὶ δενδρίῳ, ὅππῃ μηδὲν ἀπίξεται ἄγριον ὄρπετον. νῦν δὲ τῶδε μὲν ἄματος ἄλλον ἔχης κλάδον, ἄλλον δ΄ αὔριον, ἐξ ἑτέρω δ΄ ἕτερον μάτησ· καἰ μέν σευ τὸ κάλον τις ἴδων ῥέθος αἰνέσαι,  τῷ δ΄ εὔθυς πλέον ἢ τριέτης ἐγένευ φίλοσ, τὸν πρῶτον δὲ φιλεῦντα τρίταιον ἐθήκαο. ἄνδρων τῶν ὑπερανορέων δοκίμοις πνέειν. φίλη δ΄, ἇς κ΄ ἔτ΄ ἔῃσ, τὸν ὕμοιον ἔχην ἄει. αἰ γὰρ ὧδε πόῃσ, ἄγαθος μὲν ἀκούσεαι ἐξ ἄστων· ὁ δέ τοί κ΄ ̓́Ερος οὐ χαλέπως ἔχοι, ὃς ἄνδρων φρένας εὐμαρέως ὑποδάμναται, κἤμε μάλθακον ἐξ ἐπόησε σιδαρίω. ἀλλὰ πὲρ ἀπάλω στύματός σε πεδέρχομαι ὀμνάσθην, ὅτι πέρυσιν ἦσθα νεώτεροσ, χὥτι γηραλέοι πέλομες πρὶν ἀποπτύσαι καὶ ῥύσοι, νεότατα δ΄ ἔχην παλινάγρετον οὐκ ἔστι· πτέρυγας γὰρ ἐπομμαδίαις φόρη, κἄμμες βαρδύτεροι τὰ ποτήμενα συλλάβην. ταῦτα χρὴ νοέοντα πέλην ποτιμώτερον, καί μοι τὠραμένῳ συνέραν ἀδόλως σέθεν, ὅπωσ, ἁνίκα τὰν γένυν ἀνδρεΐαν ἔχῃσ, ἀλλάλοισι πελώμεθ΄ ̓Αχιλλέϊοι φίλοι. αἰ δὲ ταῦτα φέρην ἀνέμοισιν ἐπιτρόπῃσ, ἐν θύμῳ δὲ λέγῃς "τί με δαιμόνι΄ ἐνόχλησ;" νῦν μὲν κἠπὶ τὰ χρύσεα μᾶλ΄ ἔνεκεν σέθεν βαίην καὶ φύλακον νεκύων πεδὰ Κέρβερον, τότα δ΄ οὐδὲ καλεῦντος ἐπ΄ αὐλεΐαις θύραις προμόλοιμί κε παυσάμενος χαλέπω πόθω.    Παιδικά ̓́Ωιαι τῶ χαλεπῶ καἰνομόρω τῶδε νοσήματοσ· τετορταῖος ἔχει, παιδὸς ἔρωσ, μῆνά με δεύτερον, μᾶκος μὲν μετρίω γ΄, ἀλλ΄ ὁπόσον τῶ πέδα περρέχε τᾶς γᾶς τοῦτο χάρισ· ταῖς δὲ παραύαις γλυκὺ μειδίαι. καὶ νῦν μὲν τὸ κακὸν ταῖς μὲν ἔχει, ταῖσι δέ μ΄ οὐκέτι, τάχα δ΄ οὐδ΄ ὅσον ὕπνω ̓πιτύχην ἔσσετ΄ ἐρωία· ἐχθὲς γὰρ παριὼν ἔδρακε λέπτ΄ ἄμμε δι΄ ὀφρύγων αἰδεσθεὶς ποτίδην ἀντίοσ, ἠρεύθετο δὲ χρόα. ἔμεθεν δὲ πλέον τᾶς κραδίας ὥ΄ ρος ἐδράξατο, εἰς οἶκον δ΄ ἀπέβαν ἕλκος ἔχων καὶ τὸ <κέαρ δακών>. Πολλὰ δ΄ εἰσκαλέσας θυμὸν ἐμαυτοῦ διελεξάμαν· τί δὴ ταῦτα ποίησ; ἀλοσύνας τί ἔσχατον ἔσσεται; λεύκας οὐκετ΄ ἴσησθ΄ ὅττι φορῇς ἐν κροτάφοις τρίχασ; ὧρά τοι φρονέειν μὴ οὔτι νέος τὰν ἰδέαν πέλῃ. πάντ΄ ἔρδης ἅπερ οἱ τῶν ἐτέων ἄρτι γεγευμένοι. καὶ μὰν ἄλλο δε λάθει· τόδ΄ ἄρ΄ ἦς λώιον, ἔμμεναι ξέννον τῶν χαλεπῶν παιδὸς ἐράν<νω παράπαν πόθων> τῷ μὲν γὰρ βίος ἕρπει προγόνοις ἶσ΄ ἐλάφω θοᾶσ, χαλάσει δ΄ ἑτέρᾳ ποντοπόρην αὔριον ἄρμενα.  οὐδ΄ αὐτῷ γλυκερᾶς ἄνθεμον ἅβας πεδ΄ ὐμαλίκων μένει· τῷ δ΄ ὁ πόθος καὶ τὸν ἔσω μυελὸν ἐσθίει ὀμμιμνασκομένῳ· πολλὰ δ΄ ὄρη νυκτὸς ἐνύπνια, παύσασθαι δ΄ ἐνιαυτὸς χαλεπᾶς οὐκ ἰκανὸς νόσω. Ταῦτα χἅτερα πολλὰ προτ΄ ἐμὸν θυμὸν ἐμεμψάμαν. ὁ δὲ τοῦτ΄ ἔφατ΄· ὄττις δοκίμοι τὸν δολομάχανον νικάσειν ̓́Ερον, οὗτος δοκίμοι τοὶς ὑπὲρ ἄμμεων εὑρεῖν βραϊδίως ἀστέρας ὁπποσσάκιν ἐννέα. καὶ νῦν, εἴτ΄ ἐθέλω, χρή με μακρὸν σχόντα τὸν ἄμφενα ἕλκειν τὸν ζυγόν, εἴτ΄ οὐκ ἐθέλω· ταῦτα γὰρ ὦγαθὲ βούλεται θέοσ, ὃς καὶ Διὸς ἔσφαλε μέγαν νόον καὔτας Κυπρογενήασ· ἔμε μάν, φύλλον ἐπάμερον, σμίκρας δεύμενον αὔρας ὀνέμων ᾇ κε θέλῃ φόρη. 