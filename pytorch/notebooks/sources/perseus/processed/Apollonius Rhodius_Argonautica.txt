   ̓αρχόμενος σέο, Φοῖβε, παλαιγενέων κλέα φωτῶν μνήσομαι, οἳ Πόντοιο κατὰ στόμα καὶ διὰ πέτρας Κυανέας βασιλῆος ἐφημοσύνῃ Πελίαο χρύσειον μετὰ κῶας ἐύζυγον ἤλασαν ̓αργώ. Τοίην γὰρ Πελίης φάτιν ἔκλυεν, ὥς μιν ὀπίσσω μοῖρα μένει στυγερή, τοῦδ΄ ἀνέροσ, ὅντιν΄ ἴδοιτο δημόθεν οἰοπέδιλον, ὑπ΄ ἐννεσίῃσι δαμῆναι. δηρὸν δ΄ οὐ μετέπειτα τεὴν κατὰ βάξιν ̓ιήσων χειμερίοιο ῥέεθρα κιὼν διὰ ποσσὶν ̓αναύρου ἄλλο μὲν ἐξεσάωσεν ὑπ΄ ἰλύοσ, ἄλλο δ΄ ἔνερθεν κάλλιπεν αὖθι πέδιλον ἐνισχόμενον προχοῇσιν. ἵκετο δ΄ ἐς Πελίην αὐτοσχεδὸν ἀντιβολήσων εἰλαπίνησ, ἣν πατρὶ Ποσειδάωνι καὶ ἄλλοις ῥέζε θεοῖσ, ̔́ηρης δὲ Πελασγίδος οὐκ ἀλέγιζεν. αἶψα δὲ τόνγ΄ ἐσιδὼν ἐφράσσατο, καί οἱ ἄεθλον ἔντυε ναυτιλίης πολυκηδέοσ, ὄφρ΄ ἐνὶ πόντῳ ἠὲ καὶ ἀλλοδαποῖσι μετ΄ ἀνδράσι νόστον ὀλέσσῃ. Νῆα μὲν οὖν οἱ πρόσθεν ἐπικλείουσιν ἀοιδοὶ ̓́αργον ̓αθηναίης καμέειν ὑποθημοσύνῃσιν. νῦν δ΄ ἂν ἐγὼ γενεήν τε καὶ οὔνομα μυθησαίμην ἡρώων, δολιχῆς τε πόρους ἁλόσ, ὅσσα τ΄ ἔρεξαν πλαζόμενοι· Μοῦσαι δ΄ ὑποφήτορες εἶεν ἀοιδῆσ. Πρῶτά νυν ̓ορφῆος μνησώμεθα, τόν ῥά ποτ΄ αὐτὴ Καλλιόπη Θρήικι φατίζεται εὐνηθεῖσα Οἰάγρῳ σκοπιῆς Πιμπληίδος ἄγχι τεκέσθαι αὐτὰρ τόνγ΄ ἐνέπουσιν ἀτειρέας οὔρεσι πέτρας θέλξαι ἀοιδάων ἐνοπῇ ποταμῶν τε ῥέεθρα. φηγοὶ δ΄ ἀγριάδεσ, κείνης ἔτι σήματα μολπῆσ, ἀκτῆς Θρηικίης Ζώνης ἔπι τηλεθόωσαι ἑξείης στιχόωσιν ἐπήτριμοι, ἃς ὅγ΄ ἐπιπρὸ θελγομένας φόρμιγγι κατήγαγε Πιερίηθεν. ̓ορφέα μὲν δὴ τοῖον ἑῶν ἐπαρωγὸν ἀέθλων Αἰσονίδης Χείρωνος ἐφημοσύνῃσι πιθήσας δέξατο, Πιερίῃ Βιστωνίδι κοιρανέοντα. ̓́ηλυθε δ΄ ̓αστερίων αὐτοσχεδόν, ὅν ῥα Κομήτης γείνατο δινήεντος ἐφ΄ ὕδασιν ̓απιδανοῖο, Πειρεσιὰς ὄρεος Φυλληίου ἀγχόθι ναίων, ἔνθα μὲν ̓απιδανός τε μέγας καὶ δῖος ̓ενιπεὺς ἄμφω συμφορέονται, ἀπόπροθεν εἰς ἓν ἰόντεσ. Λάρισαν δ΄ ἐπὶ τοῖσι λιπὼν Πολύφημος ἵκανεν Εἰλατίδησ, ὃς πρὶν μὲν ἐρισθενέων Λαπιθάων, ὁππότε Κενταύροις Λαπίθαι ἐπὶ θωρήσσοντο, ὁπλότερος πολέμιζε· τότ΄ αὖ βαρύθεσκέ οἱ ἤδη γυῖα, μένεν δ΄ ἔτι θυμὸς ἀρήιοσ, ὡς τὸ πάρος περ. Οὐδὲ μὲν ̓́ιφικλος Φυλάκῃ ἔνι δηρὸν ἔλειπτο, μήτρως Αἰσονίδαο· κασιγνήτην γὰρ ὄπυιεν Αἴσων ̓αλκιμέδην Φυλακηίδα· τῆς μιν ἀνώγει πηοσύνη καὶ κῆδος ἐνικρινθῆναι ὁμίλῳ. Οὐδὲ Φεραῖς ̓́αδμητος ἐυρρήνεσσιν ἀνάσσων μίμνεν ὑπὸ σκοπιὴν ὄρεος Χαλκωδονίοιο.                       Οὐδ΄ ̓αλόπῃ μίμνον πολυλήιοι ̔ερμείαο υἱέες εὖ δεδαῶτε δόλουσ, ̓́ερυτος καὶ ̓εχίων, τοῖσι δ΄ ἐπὶ τρίτατος γνωτὸς κίε νισσομένοισιν Αἰθαλίδησ· καὶ τὸν μὲν ἐπ΄ ̓αμφρυσσοῖο ῥοῇσιν Μυρμιδόνος κούρη Φθιὰς τέκεν Εὐπολέμεια· τὼ δ΄ αὖτ΄ ἐκγεγάτην Μενετηίδος ̓αντιανείρησ. ̓́ηλυθε δ΄ ἀφνειὴν προλιπὼν Γυρτῶνα Κόρωνος Καινεΐδησ, ἐσθλὸς μέν, ἑοῦ δ΄ οὐ πατρὸς ἀμείνων. Καινέα γὰρ ζῶόν περ ἔτι κλείουσιν ἀοιδοὶ Κενταύροισιν ὀλέσθαι, ὅτε σφέας οἶος ἀπ΄ ἄλλων ἤλασ΄ ἀριστήων· οἱ δ΄ ἔμπαλιν ὁρμηθέντες οὔτε μιν ἐγκλῖναι προτέρω σθένον, οὔτε δαΐξαι· ἀλλ΄ ἄρρηκτος ἄκαμπτος ἐδύσετο νειόθι γαίησ, θεινόμενος στιβαρῇσι καταΐγδην ἐλάτῃσιν. ̓́ηλυθε δ΄ αὖ Μόψος Τιταρήσιοσ, ὃν περὶ πάντων Λητοΐδης ἐδίδαξε θεοπροπίας οἰωνῶν· ἠδὲ καὶ Εὐρυδάμας Κτιμένου πάισ· ἄγχι δὲ λίμνης Ξυνιάδος Κτιμένην Δολοπηίδα ναιετάασκεν. Καὶ μὴν ̓́ακτωρ υἷα Μενοίτιον ἐξ ̓οπόεντος ὦρσεν, ἀριστήεσσι σὺν ἀνδράσιν ὄφρα νέοιτο. Εἵπετο δ΄ Εὐρυτίων τε καὶ ἀλκήεις ̓ερυβώτησ, υἷες ὁ μὲν Τελέοντοσ, ὁ δ΄ ̓́ιρου ̓ακτορίδαο· ἤτοι ὁ μὲν Τελέοντος ἐυκλειὴς ̓ερυβώτησ, ̓́ιρου δ΄ Εὐρυτίων. σὺν καὶ τρίτος ἦεν ̓οιλεύσ, ἔξοχος ἠνορέην καὶ ἐπαΐξαι μετόπισθεν εὖ δεδαὼς δῄοισιν, ὅτε κλίνωσι φάλαγγασ. Αὐτὰρ ἀπ΄ Εὐβοίης Κάνθος κίε, τόν ῥα Κάνηθος πέμπεν ̓αβαντιάδης λελιημένον· οὐ μὲν ἔμελλεν νοστήσειν Κήρινθον ὑπότροποσ. αισα γὰρ ἦεν αὐτὸν ὁμῶς Μόψον τε δαήμονα μαντοσυνάων πλαγχθέντας Λιβύης ἐνὶ πείρασι δῃωθῆναι, ὡς οὐκ ἀνθρώποισι κακὸν μήκιστον ἐπαυρεῖν, ὁππότε κἀκείνους Λιβύῃ ἔνι ταρχύσαντο, τόσσον ἑκὰς Κόλχων, ὅσσον τέ περ ἠελίοιο μεσσηγὺς δύσιές τε καὶ ἀντολαὶ εἰσορόωνται. Τῷ δ΄ ἄρ΄ ἐπὶ Κλυτίος τε καὶ ̓́ιφιτος ἠγερέθοντο, Οἰχαλίης ἐπίουροι, ἀπηνέος Εὐρύτου υἷεσ, Εὐρύτου, ᾧ πόρε τόξον ̔εκηβόλοσ· οὐδ΄ ἀπόνητο δωτίνησ· αὐτῷ γὰρ ἑκὼν ἐρίδηνε δοτῆρι. Τοῖσι δ΄ ἐπ΄ Αἰακίδαι μετεκίαθον· οὐ μὲν ἅμ΄                     ἄμφω, οὐδ΄ ὁμόθεν· νόσφιν γὰρ ἀλευάμενοι κατένασθεν Αἰγίνησ, ὅτε Φῶκον ἀδελφεὸν ἐξενάριξαν ἀφραδίῃ. Τελαμὼν μὲν ἐν ̓ατθίδι νάσσατο νήσῳ· Πηλεὺς δὲ Φθίῃ ἐνὶ δώματα ναῖε λιασθείσ. Τοῖς δ΄ ἐπὶ Κεκροπίηθεν ἀρήιος ἤλυθε Βούτησ, παῖς ἀγαθοῦ Τελέοντοσ, ἐυμμελίης τε Φάληροσ. ̓́αλκων μιν προέηκε πατὴρ ἑόσ· οὐ μὲν ἔτ΄ ἄλλους γήραος υἷας ἔχεν βιότοιό τε κηδεμονῆασ. ἀλλά ἑ τηλύγετόν περ ὁμῶς καὶ μοῦνον ἐόντα πέμπεν, ἵνα θρασέεσσι μεταπρέποι ἡρώεσσιν. Θησέα δ΄, ὃς περὶ πάντας ̓ερεχθεΐδας ἐκέκαστο, Ταιναρίην ἀίδηλος ὑπὸ χθόνα δεσμὸς ἔρυκεν, Πειρίθῳ ἑσπόμενον κοινὴν ὁδόν· ἦ τέ κεν ἄμφω ῥηίτερον καμάτοιο τέλος πάντεσσιν ἔθεντο.  Τῖφυς δ΄ ̔αγνιάδης Σιφαέα κάλλιπε δῆμον Θεσπιέων, ἐσθλὸς μὲν ὀρινόμενον προδαῆναι κῦμ΄ ἁλὸς εὐρείησ, ἐσθλὸς δ΄ ἀνέμοιο θυέλλας καὶ πλόον ἠελίῳ τε καὶ ἀστέρι τεκμήρασθαι. αὐτή μιν Τριτωνὶς ἀριστήων ἐς ὅμιλον ὦρσεν ̓αθηναίη, μετὰ δ΄ ἤλυθεν ἐλδομένοισιν. αὐτὴ γὰρ καὶ νῆα θοὴν κάμε· σὺν δέ οἱ ̓́αργος τεῦξεν ̓αρεστορίδης κείνης ὑποθημοσύνῃσιν. τῶ καὶ πασάων προφερεστάτη ἔπλετο νηῶν, ὅσσαι ὑπ΄ εἰρεσίῃσιν ἐπειρήσαντο θαλάσσησ. Φλίας δ΄ αὖτ΄ ἐπὶ τοῖσιν ̓αραιθυρέηθεν ἵκανεν, ἔνθ΄ ἀφνειὸς ἔναιε Διωνύσοιο ἕκητι, πατρὸς ἑοῦ, πηγῇσιν ἐφέστιος ̓ασωποῖο. ̓αργόθεν αὖ Ταλαὸς καὶ ̓αρήιοσ, υἷε Βίαντοσ, ἤλυθον ἴφθιμός τε Λεώδοκοσ, οὓς τέκε Πηρὼ Νηληίσ· τῆς δ΄ ἀμφὶ δύην ἐμόγησε βαρεῖαν Αἰολίδης σταθμοῖσιν ἐν ̓ιφίκλοιο Μελάμπουσ. Οὐδὲ μὲν οὐδὲ βίην κρατερόφρονος ̔ηρακλῆος πευθόμεθ΄ Αἰσονίδαο λιλαιομένου ἀθερίξαι. ἀλλ΄ ἐπεὶ ἄιε βάξιν ἀγειρομένων ἡρώων, νεῖον ἀπ΄ ̓αρκαδίης Λυρκήιον ̓́αργος ἀμείψας τὴν ὁδόν, ᾗ ζωὸν φέρε κάπριον, ὅς ῥ΄ ἐνὶ βήσσῃς φέρβετο Λαμπείησ, ̓ερυμάνθιον ἂμ μέγα τῖφοσ, τὸν μὲν ἐνὶ πρώτῃσι Μυκηναίων ἀγορῇσιν δεσμοῖς ἰλλόμενον μεγάλων ἀπεθήκατο νώτων· αὐτὸς δ΄ ᾗ ἰότητι παρὲκ νόον Εὐρυσθῆος ὡρμήθη· σὺν καί οἱ ̔́υλας κίεν, ἐσθλὸς ὀπάων, πρωθήβησ, ἰῶν τε φορεὺς φύλακός τε βιοῖο. Τῷ δ΄ ἐπὶ δὴ θείοιο κίεν Δαναοῖο γενέθλη, Ναύπλιοσ. ἦ γὰρ ἔην Κλυτονήου Ναυβολίδαο· Ναύβολος αὖ Λέρνου· Λέρνον γε μὲν ἴδμεν ἐόντα Προίτου Ναυπλιάδαο· Ποσειδάωνι δὲ κούρη. πρίν ποτ΄ ̓αμυμώνη Δαναῒς τέκεν εὐνηθεῖσα Ναύπλιον, ὃς περὶ πάντας ἐκαίνυτο ναυτιλίῃσιν. ̓́ιδμων δ΄ ὑστάτιος μετεκίαθεν, ὅσσοι ἔναιον ̓́αργοσ, ἐπεὶ δεδαὼς τὸν ἑὸν μόρον οἰωνοῖσιν ἤιε, μή οἱ δῆμος ἐυκλείης ἀγάσαιτο. οὐ μὲν ὅγ΄ ἦεν ̓́αβαντος ἐτήτυμον, ἀλλά μιν αὐτὸς γείνατο κυδαλίμοις ἐναρίθμιον Αἰολίδῃσιν Λητοΐδησ· αὐτὸς δὲ θεοπροπίας ἐδίδαξεν οἰωνούς τ΄ ἀλέγειν ἠδ΄ ἔμπυρα σήματ΄ ἰδέσθαι. Καὶ μὴν Αἰτωλὶς κρατερὸν Πολυδεύκεα Λήδη Κάστορά τ΄ ὠκυπόδων ὦρσεν δεδαημένον ἵππων Σπάρτηθεν· τοὺς δ΄ ἥγε δόμοις ἔνι Τυνδαρέοιο τηλυγέτους ὠδῖνι μιῇ τέκεν· οὐδ΄ ἀπίθησεν νισσομένοισ· Ζηνὸς γὰρ ἐπάξια μήδετο λέκτρων. Οἵ τ΄ ̓αφαρητιάδαι Λυγκεὺς καὶ ὑπέρβιος ̓́ιδας ̓αρήνηθεν ἔβαν, μεγάλῃ περιθαρσέες ἀλκῇ ἀμφότεροι· Λυγκεὺς δὲ καὶ ὀξυτάτοις ἐκέκαστο ὄμμασιν, εἰ ἐτεόν γε πέλει κλέοσ, ἀνέρα κεῖνον ῥηιδίως καὶ νέρθε κατὰ χθονὸς αὐγάζεσθαι.  Σὺν δὲ Περικλύμενος Νηλήιος ὦρτο νέεσθαι, πρεσβύτατος παίδων, ὅσσοι Πύλῳ ἐξεγένοντο Νηλῆος θείοιο· Ποσειδάων δέ οἱ ἀλκὴν δῶκεν ἀπειρεσίην ἠδ΄ ὅττι κεν ἀρήσαιτο μαρνάμενοσ, τὸ πέλεσθαι ἐνὶ ξυνοχῇ πολέμοιο. Καὶ μὴν ̓αμφιδάμας Κηφεύς τ΄ ἴσαν ̓αρκαδίηθεν, οἳ Τεγέην καὶ κλῆρον ̓αφειδάντειον ἔναιον, υἷε δύω ̓αλεοῦ· τρίτατός γε μὲν ἕσπετ΄ ἰοῦσιν ̓αγκαῖοσ, τὸν μέν ῥα πατὴρ Λυκόοργος ἔπεμπεν, τῶν ἄμφω γνωτὸς προγενέστεροσ. ἀλλ΄ ὁ μὲν ἤδη γηράσκοντ΄ ̓αλεὸν λίπετ΄ ἂμ πόλιν ὄφρα κομίζοι, παῖδα δ΄ ἑὸν σφετέροισι κασιγνήτοισιν ὄπασσεν. βῆ δ΄ ὅγε Μαιναλίης ἄρκτου δέροσ, ἀμφίτομόν τε δεξιτερῇ πάλλων πέλεκυν μέγαν. ἔντεα γάρ οἱ πατροπάτωρ ̓αλεὸς μυχάτῃ ἐνέκρυψε καλιῇ, αἴ κέν πως ἔτι καὶ τὸν ἐρητύσειε νέεσθαι. Βῆ δὲ καὶ Αὐγείησ, ὃν δὴ φάτις ̓ηελίοιο ἔμμεναι· ̓ηλείοισι δ΄ ὅγ΄ ἀνδράσιν ἐμβασίλευεν, ὄλβῳ κυδιόων· μέγα δ΄ ἵετο Κολχίδα γαῖαν αὐτόν??τ΄ Αἰήτην ἰδέειν σημάντορα Κόλχων. ̓αστέριος δὲ καὶ ̓αμφίων ̔υπερασίου υἷες Πελλήνης ἀφίκανον ̓αχαιίδοσ, ἥν ποτε Πέλλης πατροπάτωρ ἐπόλισσεν ἐπ΄ ὀφρύσιν Αἰγιαλοῖο. Ταίναρον αὖτ΄ ἐπὶ τοῖσι λιπὼν Εὔφημος ἵκανεν, τόν ῥα Ποσειδάωνι ποδωκηέστατον ἄλλων Εὐρώπη Υιτυοῖο μεγασθενέος τέκε κούρη. κεῖνος ἀνὴρ καὶ πόντου ἐπὶ γλαυκοῖο θέεσκεν οἴδματοσ, οὐδὲ θοοὺς βάπτεν πόδασ, ἀλλ΄ ὅσον ἄκροις ἴχνεσι τεγγόμενος διερῇ πεφόρητο κελεύθῳ. Καὶ δ΄ ἄλλω δύο παῖδε Ποσειδάωνος ἵκοντο· ἤτοι ὁ μὲν πτολίεθρον ἀγαυοῦ Μιλήτοιο νοσφισθεὶς ̓εργῖνοσ, ὁ δ΄ ̓ιμβρασίης ἕδος ̔́ηρησ, Παρθενίην, ̓αγκαῖος ὑπέρβιοσ· ἴστορε δ΄ ἄμφω ἠμὲν ναυτιλίης ἠδ΄ ἄρεος εὐχετόωντο. Οἰνεΐδης δ΄ ἐπὶ τοῖσιν ἀφορμηθεὶς Καλυδῶνος ἀλκήεις Μελέαγρος ἀνήλυθε, Λαοκόων τε, Λαοκόων Οἰνῆος ἀδελφεόσ, οὐ μὲν ἰῆς γε μητέροσ· ἀλλά ἑ θῆσσα γυνὴ τέκε· τὸν μὲν ἄρ΄ Οἰνεὺς ἤδη γηραλέον κοσμήτορα παιδὸς ἴαλλεν· ὧδ΄ ἔτι κουρίζων περιθαρσέα δῦνεν ὅμιλον ἡρώων. τοῦ δ΄ οὔτιν΄ ὑπέρτερον ἄλλον ὀίω, νόσφιν γ΄ ̔ηρακλῆοσ, ἐπελθέμεν, εἴ κ΄ ἔτι μοῦνον αὖθι μένων λυκάβαντα μετετράφη Αἰτωλοῖσιν. καὶ μήν οἱ μήτρως αὐτὴν ὁδόν, εὖ μὲν ἄκοντι, εὖ δὲ καὶ ἐν σταδίῃ δεδαημένος ἀντιφέρεσθαι, Θεστιάδης ̓́ιφικλος ἐφωμάρτησε κιόντι. Σὺν δὲ Παλαιμόνιος Λέρνου πάις ̓ωλενίοιο, Λέρνου ἐπίκλησιν, γενεήν γε μὲν ̔ηφαίστοιο· τούνεκ΄ ἔην πόδα σιφλόσ· ἀτὰρ δέμας οὔ κέ τις ἔτλη ἠνορέην τ΄ ὀνόσασθαι, ὃ καὶ μεταρίθμιος ἦεν πᾶσιν ἀριστήεσσιν, ̓ιήσονι κῦδος ἀέξων.  ̓εκ δ΄ ἄρα Φωκήων κίεν ̓́ιφιτος ̓ορνυτίδαο Ναυβόλου ἐκγεγαώσ· ξεῖνος δέ οἱ ἔσκε πάροιθεν, ἦμος ἔβη Πυθώδε θεοπροπίας ἐρεείνων ναυτιλίησ· τόθι γάρ μιν ἑοῖς ὑπέδεκτο δόμοισιν. Ζήτης αὖ Κάλαΐς τε Βορήιοι υἷες ἵκοντο, οὕς ποτ΄ ̓ερεχθηὶς Βορέῃ τέκεν ̓ωρείθυια ἐσχατιῇ Θρῄκης δυσχειμέρου· ἔνθ΄ ἄρα τήνγε Θρηίκιος Βορέης ἀνερέψατο Κεκροπίηθεν ̓ιλισσοῦ προπάροιθε χορῷ ἔνι δινεύουσαν. καί μιν ἄγων ἕκαθεν, Σαρπηδονίην ὅθι πέτρην κλείουσιν, ποταμοῖο παρὰ ῥόον ̓εργίνοιο, λυγαίοις ἐδάμασσε περὶ νεφέεσσι καλύψασ. τὼ μὲν ἐπ΄ ἀκροτάτοισι ποδῶν ἑκάτερθεν ἐρεμνὰς σεῖον ἀειρομένω πτέρυγασ, μέγα θάμβος ἰδέσθαι, χρυσείαις φολίδεσσι διαυγέασ· ἀμφὶ δὲ νώτοις κράατος ἐξ ὑπάτοιο καὶ αὐχένος ἔνθα καὶ ἔνθα κυάνεαι δονέοντο μετὰ πνοιῇσιν ἔθειραι. Οὐδὲ μὲν οὐδ΄ αὐτοῖο πάις μενέαινεν ̓́ακαστος ἰφθίμου Πελίαο δόμοις ἔνι πατρὸς ἑῆος μιμνάζειν, ̓́αργος τε θεᾶς ὑποεργὸς ̓αθήνησ· ἀλλ΄ ἄρα καὶ τὼ μέλλον ἐνικρινθῆναι ὁμίλῳ. Τόσσοι ἄρ΄ Αἰσονίδῃ συμμήστορες ἠγερέθοντο. τοὺς μὲν ἀριστῆας Μινύας περιναιετάοντες κίκλησκον μάλα πάντασ, ἐπεὶ Μινύαο θυγατρῶν οἱ πλεῖστοι καὶ ἄριστοι ἀφ΄ αἵματος εὐχετόωντο ἔμμεναι· ὧς δὲ καὶ αὐτὸν ̓ιήσονα γείνατο μήτηρ ̓αλκιμέδη, Κλυμένης Μινυηίδος ἐκγεγαυῖα. Αὐτὰρ ἐπεὶ δμώεσσιν ἐπαρτέα πάντ΄ ἐτέτυκτο, ὅσσα περ ἐντύνονται ἐπαρτέες ἔνδοθι νῆεσ, εὖτ΄ ἂν ἄγῃ χρέος ἄνδρας ὑπεὶρ ἅλα ναυτίλλεσθαι, δὴ τότ΄ ἴσαν μετὰ νῆα δι΄ ἄστεοσ, ἔνθα περ ἀκταὶ κλείονται Παγασαὶ Μαγνήτιδεσ· ἀμφὶ δὲ λαῶν πληθὺς σπερχομένων ἄμυδις θέεν· οἱ δὲ φαεινοὶ ἀστέρες ὣς νεφέεσσι μετέπρεπον· ὧδε δ΄ ἕκαστος ἔννεπεν εἰσορόων σὺν τεύχεσιν ἀίσσοντασ· "Ζεῦ ἄνα, τίς Πελίαο νόοσ; πόθι τόσσον ὅμιλον ἡρώων γαίης Παναχαιίδος ἔκτοθι βάλλει; αὐτῆμάρ κε δόμους ὀλοῷ πυρὶ δῃώσειαν Αἰήτεω, ὅτε μή σφιν ἑκὼν δέρος ἐγγυαλίξῃ. ἀλλ΄ οὐ φυκτὰ κέλευθα, πόνος δ΄ ἄπρηκτος ἰοῦσιν." ̔͂ως φάσαν ἔνθα καὶ ἔνθα κατὰ πτόλιν· αἱ δὲ γυναῖκες πολλὰ μάλ΄ ἀθανάτοισιν ἐς αἰθέρα χεῖρας ἄειρον, εὐχόμεναι νόστοιο τέλος θυμηδὲς ὀπάσσαι. ἄλλη δ΄ εἰς ἑτέρην ὀλοφύρετο δακρυχέουσα· "Δειλὴ ̓αλκιμέδη, καὶ σοὶ κακὸν ὀφέ περ ἔμπης ἤλυθεν, οὐδ΄ ἐτέλεσσας ἐπ΄ ἀγλαΐῃ βιότοιο. Αἴσων αὖ μέγα δή τι δυσάμμοροσ. ἦ τέ οἱ ἦεν βέλτερον, εἰ τὸ πάροιθεν ἐνὶ κτερέεσσιν ἐλυσθεὶς νειόθι γαίης κεῖτο, κακῶν ἔτι νῆις ἀέθλων. ὡς ὄφελεν καὶ Φρίξον, ὅτ΄ ὤλετο παρθένος ̔́ελλη, κῦμα μέλαν κριῷ ἅμ΄ ἐπικλύσαι· ἀλλὰ καὶ αὐδὴν ἀνδρομέην προέηκε κακὸν τέρασ, ὥς κεν ἀνίας ̓αλκιμέδῃ μετόπισθε καὶ ἄλγεα μυρία θείη."  Αἱ μὲν ἄρ΄ ὧς ἀγόρευον ἐπὶ προμολῇσι κιόντων. ἤδη δὲ δμῶές τε πολεῖς δμωαί τ΄ ἀγέροντο· μήτηρ δ΄ ἀμφ΄ αὐτὸν βεβολημένη. ὀξὺ δ΄ ἑκάστην δῦνεν ἄχοσ· σὺν δέ σφι πατὴρ ὀλοῷ ὑπὸ γήραι ἐντυπὰς ἐν λεχέεσσι καλυψάμενος γοάασκεν. αὐτὰρ ὁ τῶν μὲν ἔπειτα κατεπρήυνεν ἀνίας θαρσύνων, δμώεσσι δ΄ ἀρήια τεύχε΄ ἀείρειν πέφραδεν· οἱ δέ τε σῖγα κατηφέες ἠείροντο. μήτηρ δ΄ ὡς τὰ πρῶτ΄ ἐπεχεύατο πήχεε παιδί, ὧς ἔχετο κλαίουσ΄ ἀδινώτερον, ἠύτε κούρη οἰόθεν ἀσπασίως πολιὴν τροφὸν ἀμφιπεσοῦσα μύρεται, ᾗ οὐκ εἰσὶν ἔτ΄ ἄλλοι κηδεμονῆεσ, ἀλλ΄ ὑπὸ μητρυιῇ βίοτον βαρὺν ἡγηλάζει· καί ἑ νέον πολέεσσιν ὀνείδεσιν ἐστυφέλιξεν, τῇ δέ τ΄ ὀδυρομένῃ δέδεται κέαρ ἔνδοθεν ἄτῃ, οὐδ΄ ἔχει ἐκφλύξαι τόσσον γόον, ὅσσον ὀρεχθεῖ· ὧς ἀδινὸν κλαίεσκεν ἑὸν παῖδ΄ ἀγκὰς ἔχουσα ̓αλκιμέδη, καὶ τοῖον ἔπος φάτο κηδοσύνῃσιν· "Αἴθ΄ ὄφελον κεῖν΄ ἦμαρ, ὅτ΄ ἐξειπόντος ἄκουσα δειλὴ ἐγὼ Πελίαο κακὴν βασιλῆος ἐφετμήν, αὐτίκ΄ ἀπὸ ψυχὴν μεθέμεν, κηδέων τε λαθέσθαι, ὄφρ΄ αὐτός με τεῇσι φίλαις ταρχύσαο χερσίν, τέκνον ἐμόν· τὸ γὰρ οἶον ἔην ἔτι λοιπὸν ἐέλδωρ ἐκ σέθεν, ἄλλα δὲ πάντα πάλαι θρεπτήρια πέσσω. νῦν γε μὲν ἡ τὸ πάροιθεν ̓αχαιιάδεσσιν ἀγητὴ δμωὶς ὅπως κενεοῖσι λελείψομαι ἐν μεγάροισιν, σεῖο πόθῳ μινύθουσα δυσάμμοροσ, ᾧ ἔπι πολλὴν ἀγλαΐην καὶ κῦδος ἔχον πάροσ, ᾧ ἔπι μούνῳ μίτρην πρῶτον ἔλυσα καὶ ὕστατον. ἔξοχα γάρ μοι Εἰλείθυια θεὰ πολέος ἐμέγηρε τόκοιο. ᾤ μοι ἐμῆς ἄτησ· τὸ μὲν οὐδ΄ ὅσον, οὐδ΄ ἐν ὀνείρῳ ὠισάμην, εἰ Φρίξος ἐμοὶ κακὸν ἔσσετ΄ ἀλύξασ." ̔͂ως ἥγε στενάχουσα κινύρετο· ταὶ δὲ γυναῖκες ἀμφίπολοι γοάασκον ἐπισταδόν· αὐτὰρ ὁ τήνγε μειλιχίοις ἐπέεσσι παρηγορέων προσέειπεν· "Μή μοι λευγαλέας ἐνιβάλλεο, μῆτερ, ἀνίας ὧδε λίην, ἐπεὶ οὐ μὲν ἐρητύσεις κακότητος δάκρυσιν, ἀλλ΄ ἔτι κεν καὶ ἐπ΄ ἄλγεσιν ἄλγος ἄροιο. πήματα γάρ τ΄ ἀίδηλα θεοὶ θνητοῖσι ϝέμουσιν, τῶν μοῖραν κατὰ θυμὸν ἀνιάζουσά περ ἔμπης τλῆθι φέρειν· θάρσει δὲ συνημοσύνῃσιν ̓αθήνησ, ἠδὲ θεοπροπίοισιν, ἐπεὶ μάλα δεξιὰ Φοῖβος ἔχρη, ἀτὰρ μετέπειτά γ΄ ἀριστήων ἐπαρωγῇ. ἀλλὰ σὺ μὲν νῦν αὖθι μετ΄ ἀμφιπόλοισιν ἕκηλος μίμνε δόμοισ, μηδ΄ ὄρνις ἀεικελίη πέλε νηί· κεῖσε δ΄ ὁμαρτήσουσιν ἔται δμῶές τε κιόντι." ̓͂η, καὶ ὁ μὲν προτέρωσε δόμων ἐξῶρτο νέεσθαι. οἷος δ΄ ἐκ νηοῖο θυώδεος εἶσιν ̓απόλλων Δῆλον ἀν΄ ἠγαθέην, ἠὲ Κλάρον, ἢ ὅγε Πυθώ, ἢ Αυκίην εὐρεῖαν, ἐπὶ Ξάνθοιο ῥοῇσιν, τοῖος ἀνὰ πληθὺν δήμου κίεν· ὦρτο δ΄ ἀυτὴ κεκλομένων ἄμυδισ. τῷ δὲ ξύμβλητο γεραιὴ ̓ιφιὰς ̓αρτέμιδος πολιηόχου ἀρήτειρα, καί μιν δεξιτερῆς χειρὸς κύσεν, οὐδέ τι φάσθαι ἔμπης ἱεμένη δύνατο, προθέοντος ὁμίλου· ἀλλ΄ ἡ μὲν λίπετ΄ αὖθι παρακλιδόν, οἷα γεραιὴ ὁπλοτέρων, ὁ δὲ πολλὸν ἀποπλαγχθεὶς ἐλιάσθη.  Αὐτὰρ ἐπεί ῥα πόληος ἐυδμήτους λίπ΄ ἀγυιάσ, ἀκτὴν δ΄ ἵκανεν Παγασηίδα, τῇ μιν ἑταῖροι δειδέχατ΄, ̓αργῴῃ ἄμυδις παρὰ νηὶ μένοντεσ. στῆ δ΄ ἄρ΄ ἐπὶ προμολῇσ· οἱ δ΄ ἀντίοι ἠγερέθοντο. ἐς δ΄ ἐνόησαν ̓́ακαστον ὁμῶς ̓́αργον τε πόληος νόσφι καταβλώσκοντασ, ἐθάμβησαν δ΄ ἐσιδόντες πασσυδίῃ Πελίαο παρὲκ νόον ἰθύοντασ. δέρμα δ΄ ὁ μὲν ταύροιο ποδηνεκὲς ἀμφέχετ΄ ὤμους ̓́αργος ̓αρεστορίδης λάχνῃ μέλαν· αὐτὰρ ὁ καλὴν δίπλακα, τήν οἱ ὄπασσε κασιγνήτη Πελόπεια. ἀλλ΄ ἔμπης τὼ μέν τε διεξερέεσθαι ἕκαστα ἔσχετο· τοὺς δ΄ ἀγορήνδε συνεδριάασθαι ἄνωγεν. αὐτοῦ δ΄ ἰλλομένοις ἐπὶ λαίφεσιν, ἠδὲ καὶ ἱστῷ κεκλιμένῳ μάλα πάντες ἐπισχερὼ ἑδριόωντο. τοῖσιν δ΄ Αἴσονος υἱὸς ἐυφρονέων μετέειπεν· "̓́αλλα μὲν ὅσσα τε νηὶ ἐφοπλίσσασθαι ἔοικεν --πάντα γὰρ εὖ κατὰ κόσμον--ἐπαρτέα κεῖται ἰοῦσιν. τῶ οὐκ ἂν δηναιὸν ἐχοίμεθα τοῖο ἕκητι ναυτιλίησ, ὅτε μοῦνον ἐπιπνεύσουσιν ἀῆται. ἀλλά, φίλοι,--ξυνὸς γὰρ ἐς ̔ελλάδα νόστος ὀπίσσω, ξυναὶ δ΄ ἄμμι πέλονται ἐς Αἰήταο κέλευθοι-- τούνεκα νῦν τὸν ἄριστον ἀφειδήσαντες ἕλεσθε ὄρχαμον ἡμείων, ᾧ κεν τὰ ἕκαστα μέλοιτο, νείκεα συνθεσίας τε μετὰ ξείνοισι βαλέσθαι." ̔͂ως φάτο· πάπτηναν δὲ νέοι θρασὺν ̔ηρακλῆα ἥμενον ἐν μέσσοισι· μιῇ δέ ἑ πάντες ἀυτῇ σημαίνειν ἐπέτελλον· ὁ δ΄ αὐτόθεν, ἔνθα περ ἧστο, δεξιτερὴν ἀνὰ χεῖρα τανύσσατο φώνησέν τε· "Μήτις ἐμοὶ τόδε κῦδος ὀπαζέτω. οὐ γὰρ ἔγωγε πείσομαι· ὥστε καὶ ἄλλον ἀναστήσεσθαι ἐρύξω. αὐτόσ, ὅτις ξυνάγειρε, καὶ ἀρχεύοι ὁμάδοιο." ̓͂η ῥα μέγα φρονέων, ἐπὶ δ΄ ᾔνεον, ὡς ἐκέλευεν ̔ηρακλέησ· ἀνὰ δ΄ αὐτὸς ἀρήιος ὤρνυτ΄ ̓ιήσων γηθόσυνοσ, καὶ τοῖα λιλαιομένοις ἀγόρευεν· "Εἰ μὲν δή μοι κῦδος ἐπιτρωπᾶτε μέλεσθαι, μηκέτ΄ ἔπειθ΄, ὡς καὶ πρίν, ἐρητύοιτο κέλευθα. νῦν γε μὲν ἤδη Φοῖβον ἀρεσσάμενοι θυέεσσιν δαῖτ΄ ἐντυνώμεσθα παρασχεδόν. ὄφρα δ΄ ἴωσιν δμῶες ἐμοὶ σταθμῶν σημάντορεσ, οἷσι μέμηλεν δεῦρο βόας ἀγέληθεν ἐὺ κρίναντας ἐλάσσαι, τόφρα κε νῆ΄ ἐρύσαιμεν ἔσω ἁλόσ, ὅπλα δὲ πάντα ἐνθέμενοι πεπάλαχθε κατὰ κληῖδας ἐρετμά. τείως δ΄ αὖ καὶ βωμὸν ἐπάκτιον ̓εμβασίοιο θείομεν ̓απόλλωνοσ, ὅ μοι χρείων ὑπέδεκτο σημανέειν δείξειν τε πόρους ἁλόσ, εἴ κε θυηλαῖς οὗ ἕθεν ἐξάρχωμαι ἀεθλεύων βασιλῆι." Η ῥα, καὶ εἰς ἔργον πρῶτος τράπεθ̓· οἱ δ΄ ἐπανέσταν πειθόμενοι· ἀπὸ δ΄ εἵματ΄ ἐπήτριμα νηήσαντο λείῳ ἐπὶ πλαταμῶνι, τὸν οὐκ ἐπέβαλλε θάλασσα κύμασι, χειμερίη δὲ πάλαι ἀποέκλυσεν ἅλμη. νῆα δ΄ ἐπικρατέως ̓́αργου ὑποθημοσύνῃσιν ἔζωσαν πάμπρωτον ἐυστρεφεῖ ἔνδοθεν ὅπλῳ τεινάμενοι ἑκάτερθεν, ἵν΄ εὖ ἀραροίατο γόμφοις δούρατα καὶ ῥοθίοιο βίην ἔχοι ἀντιόωσαν. σκάπτον δ΄ αἶψα κατ΄ εὖρος ὅσον περιβάλλετο χῶρον, ἠδὲ κατὰ πρῴραν εἴσω ἁλὸς ὁσσάτιόν περ ἑλκομένη χείρεσσιν ἐπιδραμέεσθαι ἔμελλεν. αἰεὶ δὲ προτέρω χθαμαλώτερον ἐξελάχαινον στείρησ, ἐν δ΄ ὁλκῷ ξεστὰς στορέσαντο φάλαγγασ· τὴν δὲ κατάντη κλῖναν ἐπὶ πρώτῃσι φάλαγξιν, ὥς κεν ὀλισθαίνουσα δι΄ αὐτάων φορέοιτο. ὕψι δ΄ ἄρ΄ ἔνθα καὶ ἔνθα μεταστρέψαντες ἐρετμὰ πήχυιον προύχοντα περὶ σκαλμοῖσιν ἔδησαν. τῶν δ΄ ἐναμοιβαδὶς αὐτοὶ ἐνέσταθεν ἀμφοτέρωθεν, στέρνα θ΄ ὁμοῦ καὶ χεῖρας ἐπήλασαν. ἐν δ΄ ἄρα Τῖφυς βήσαθ΄, ἵν΄ ὀτρύνειε νέους κατὰ καιρὸν ἐρύσσαι· κεκλόμενος δ΄ ἤυσε μάλα μέγα· τοὶ δὲ παρᾶσσον ᾧ κράτεϊ βρίσαντες ἰῇ στυφέλιξαν ἐρωῇ νειόθεν ἐξ ἕδρησ, ἐπὶ δ΄ ἐρρώσαντο πόδεσσιν προπροβιαζόμενοι· ἡ δ΄ ἕσπετο Πηλιὰς ̓αργὼ ῥίμφα μάλ΄· οἱ δ΄ ἑκάτερθεν ἐπίαχον ἀίσσοντεσ. αἱ δ΄ ἄρ΄ ὑπὸ τρόπιδι στιβαρῇ στενάχοντο φάλαγγες τριβόμεναι περὶ δέ σφιν ἀιδνὴ κήκιε λιγνὺς βριθοσύνῃ, κατόλισθε δ΄ ἔσω ἁλόσ· οἱ δέ μιν αὖθι ἂψ ἀνασειράζοντες ἔχον προτέρωσε κιοῦσαν. σκαλμοῖς δ΄ ἀμφὶς ἐρετμὰ κατήρτυον· ἐν δέ οἱ ἱστὸν λαίφεά τ΄ εὐποίητα καὶ ἁρμαλιὴν ἐβάλοντο.  Αὐτὰρ ἐπεὶ τὰ ἕκαστα περιφραδέως ἀλέγυναν, κληῖδας μὲν πρῶτα πάλῳ διεμοιρήσαντο, ἄνδρ΄ ἐντυναμένω δοιὼ μίαν· ἐκ δ΄ ἄρα μέσσην ᾕρεον ̔ηρακλῆι καὶ ἡρώων ἄτερ ἄλλων ̓αγκαίῳ, Τεγέης ὅς ῥα πτολίεθρον ἔναιεν. τοῖς μέσσην οἴοισιν ἀπὸ κληῖδα λίποντο αὔτωσ, οὔτι πάλῳ· ἐπὶ δ΄ ἔτρεπον αἰνήσαντες Τῖφυν ἐυστείρης οἰήια νηὸς ἔρυσθαι. ̓́ενθεν δ΄ αὖ λάιγγας ἁλὸς σχεδὸν ὀχλίζοντες νήεον αὐτόθι βωμὸν ἐπάκτιον ̓απόλλωνοσ, ̓ακτίου ̓εμβασίοιό τ΄ ἐπώνυμον· ὦκα δέ τοίγε φιτροὺς ἀζαλέης στόρεσαν καθύπερθεν ἐλαίησ. τείως δ΄ αὖτ΄ ἀγέληθεν ἐπιπροέηκαν ἄγοντες βουκόλοι Αἰσονίδαο δύω βόε. τοὺς δ΄ ἐρύσαντο κουρότεροι ἑτάρων βωμοῦ σχεδόν. οἱ δ΄ ἄρ΄ ἔπειτα χέρνιβά τ΄ οὐλοχύτας τε παρέσχεθον. αὐτὰρ ̓ιήσων εὔχετο κεκλόμενος πατρώιον ̓απόλλωνα· "Κλῦθι ἄναξ, Παγασάς τε πόλιν τ΄ Αἰσωνίδα ναίων, ἡμετέροιο τοκῆος ἐπώνυμον, ὅς μοι ὑπέστης Πυθοῖ χρειομένῳ ἄνυσιν καὶ πείραθ΄ ὁδοῖο σημανέειν, αὐτὸς γὰρ ἐπαίτιος ἔπλευ ἀέθλων· αὐτὸς νῦν ἄγε νῆα σὺν ἀρτεμέεσσιν ἑταίροις κεῖσέ τε καὶ παλίνορσον ἐς ̔ελλάδα. σοὶ δ΄ ἂν ὀπίσσω τόσσων, ὅσσοι κεν νοστήσομεν, ἀγλαὰ ταύρων ἱρὰ πάλιν βωμῷ ἐπιθήσομεν· ἄλλα δὲ Πυθοῖ, ἄλλα δ΄ ἐς ̓ορτυγίην ἀπερείσια δῶρα κομίσσω. νῦν δ΄ ἴθι, καὶ τήνδ΄ ἧμιν, ̔εκηβόλε, δέξο θυηλήν, ἥν τοι τῆσδ΄ ἐπίβαθρα χάριν προτεθείμεθα νηὸς πρωτίστην· λύσαιμι δ΄, ἄναξ, ἐπ΄ ἀπήμονι μοίρῃ πείσματα σὴν διὰ μῆτιν· ἐπιπνεύσειε δ΄ ἀήτης μείλιχοσ, ᾧ κ΄ ἐπὶ πόντον ἐλευσόμεθ΄ εὐδιόωντεσ." ̓͂η, καὶ ἅμ΄ εὐχωλῇ προχύτας βάλε. τὼ δ΄ ἐπὶ βουσὶν ζωσάσθην, ̓αγκαῖος ὑπέρβιοσ, ̔ηρακλέης τε. ἤτοι ὁ μὲν ῥοπάλῳ μέσσον κάρη ἀμφὶ μέτωπα πλῆξεν, ὁ δ΄ ἀθρόος αὖθι πεσὼν ἐνερείσατο γαίῃ· ̓αγκαῖος δ΄ ἑτέροιο κατὰ πλατὺν αὐχένα κόψας χαλκείῳ πελέκει κρατεροὺς διέκερσε τένοντασ· ἤριπε δ΄ ἀμφοτέροισι περιρρηδὴς κεράεσσιν. τοὺς δ΄ ἔταροι σφάξαν τε θοῶσ, δεῖράν τε βοείασ, κόπτον, δαίτρευόν τε, καὶ ἱερὰ μῆρ΄ ἐτάμοντο, κὰδ δ΄ ἄμυδις τάγε πάντα καλύψαντες πύκα δημῷ καῖον ἐπὶ σχίζῃσιν· ὁ δ΄ ἀκρήτους χέε λοιβὰς Αἰσονίδησ, γήθει δὲ σέλας θηεύμενος ̓́ιδμων πάντοσε λαμπόμενον θυέων ἄπο τοῖό τε λιγνὺν πορφυρέαις ἑλίκεσσιν ἐναίσιμον ἀίσσουσαν· αἶψα δ΄ ἀπηλεγέως νόον ἔκφατο Λητοΐδαο· "̔υμῖν μὲν δὴ μοῖρα θεῶν χρειώ τε περῆσαι ἐνθάδε κῶας ἄγοντασ· ἀπειρέσιοι δ΄ ἐνὶ μέσσῳ κεῖσέ τε δεῦρό τ΄ ἔασιν ἀνερχομένοισιν ἄεθλοι. αὐτὰρ ἐμοὶ θανέειν στυγερῇ ὑπὸ δαίμονος αἴσῃ τηλόθι που πέπρωται ἐπ΄ ̓ασίδος ἠπείροιο. ὧδε κακοῖς δεδαὼς ἔτι καὶ πάρος οἰωνοῖσιν πότμον ἐμὸν πάτρης ἐξήιον, ὄφρ΄ ἐπιβαίην νηόσ, ἐυκλείη δὲ δόμοις ἐπιβάντι λίπηται."  ̔͂ως ἄρ΄ ἔφη· κοῦροι δὲ θεοπροπίης ἀίοντες νόστῳ μὲν γήθησαν, ἄχος δ΄ ἕλεν ̓́ιδμονος αἴσῃ. ἦμος δ΄ ἠέλιος σταθερὸν παραμείβεται ἦμαρ, αἱ δὲ νέον σκοπέλοισιν ὑποσκιόωνται ἄρουραι, δειελινὸν κλίνοντος ὑπὸ ζόφον ἠελίοιο, τῆμος ἄρ΄ ἤδη πάντες ἐπὶ ψαμάθοισι βαθεῖαν φυλλάδα χευάμενοι πολιοῦ πρόπαρ αἰγιαλοῖο κέκλινθ΄ ἑξείησ· παρὰ δέ σφισι μυρί΄ ἔκειτο εἴδατα, καὶ μέθυ λαρόν, ἀφυσσαμένων προχόῃσιν οἰνοχόων· μετέπειτα δ΄ ἀμοιβαδὶς ἀλλήλοισιν μυθεῦνθ΄, οἷά τε πολλὰ νέοι παρὰ δαιτὶ καὶ οἴνῳ τερπνῶς ἑψιόωνται, ὅτ΄ ἄατος ὕβρις ἀπείη. ἔνθ΄ αὖτ΄ Αἰσονίδης μὲν ἀμήχανος εἰν ἑοῖ αὐτῷ πορφύρεσκεν ἕκαστα κατηφιόωντι ἐοικώσ. τὸν δ΄ ἄρ΄ ὑποφρασθεὶς μεγάλῃ ὀπὶ νείκεσεν ̓́ιδασ· "Αἰσονίδη, τίνα τήνδε μετὰ φρεσὶ μῆτιν ἑλίσσεισ; αὔδα ἐνὶ μέσσοισι τεὸν νόον. ἦέ σε δαμνᾷ τάρβος ἐπιπλόμενον, τό τ΄ ἀνάλκιδας ἄνδρας ἀτύζει; ἴστω νῦν δόρυ θοῦρον, ὅτῳ περιώσιον ἄλλων κῦδος ἐνὶ πτολέμοισιν ἀείρομαι, οὐδέ μ΄ ὀφέλλει Ζεὺς τόσον, ὁσσάτιόν περ ἐμὸν δόρυ, μή νύ τι πῆμα λοίγιον ἔσσεσθαι, μηδ΄ ἀκράαντον ἄεθλον ̓́ιδεω ἑσπομένοιο, καὶ εἰ θεὸς ἀντιόῳτο. τοῖόν μ΄ ̓αρήνηθεν ἀοσσητῆρα κομίζεισ." ̓͂η, καὶ ἐπισχόμενος πλεῖον δέπας ἀμφοτέρῃσιν πῖνε χαλίκρητον λαρὸν μέθυ· δεύετο δ΄ οἴνῳ χείλεα, κυάνεαί τε γενειάδεσ· οἱ δ΄ ὁμάδησαν πάντες ὁμῶσ, ̓́ιδμων δὲ καὶ ἀμφαδίην ἀγόρευσεν· "Δαιμόνιε, φρονέεις ὀλοφώια καὶ πάρος αὐτῷ. ἦέ τοι εἰς ἄτην ζωρὸν μέθυ θαρσαλέον κῆρ οἰδάνει ἐν στήθεσσι, θεοὺς δ΄ ἀνέηκεν ἀτίζειν; ἄλλοι μῦθοι ἔασι παρήγοροι, οἷσί περ ἀνὴρ θαρσύνοι ἕταρον· σὺ δ΄ ἀτάσθαλα πάμπαν ἔειπασ, τοῖα φάτις καὶ τοὺς πρὶν ἐπιφλύειν μακάρεσσιν υἷας ̓αλωιάδασ, οἷς οὐδ΄ ὅσον ἰσοφαρίζεις ἠνορέην· ἔμπης δὲ θοοῖς ἐδάμησαν ὀιστοῖς ἄμφω Λητοΐδαο, καὶ ἴφθιμοί περ ἐόντεσ." ̔͂ως ἔφατ΄· ἐκ δ΄ ἐγέλασσεν ἄδήν ̓αφαρήιος                     ̓́ιδας καί μιν ἐπιλλίζων ἠμείβετο κερτομίοισιν· "̓́αγρει νυν τόδε σῇσι θεοπροπίῃσιν ἐνίσπεσ, εἰ καὶ ἐμοὶ τοιόνδε θεοὶ τελέουσιν ὄλεθρον, οἷον ̓αλωιάδῃσι πατὴρ τεὸς ἐγγυάλιξεν. φράζεο δ΄ ὅππως χεῖρας ἐμὰς σόος ἐξαλέοιο, χρειὼ θεσπίζων μεταμώνιον εἴ κεν ἁλῴησ." Χώετ΄ ἐνιπτάζων· προτέρω δέ κε νεῖκος ἐτύχθη, εἰ μὴ δηριόωντας ὁμοκλήσαντες ἑταῖροι αὐτός τ΄ Αἰσονίδης κατερήτυεν· ἂν δὲ καὶ ̓ορφεὺς λαιῇ ἀνασχόμενος κίθαριν πείραζεν ἀοιδῆσ. ̓́ηειδεν δ΄ ὡς γαῖα καὶ οὐρανὸς ἠδὲ θάλασσα, τὸ πρὶν ἐπ΄ ἀλλήλοισι μιῇ συναρηρότα μορφῇ, νείκεος ἐξ ὀλοοῖο διέκριθεν ἀμφὶς ἕκαστα· ἠδ΄ ὡς ἔμπεδον αἰὲν ἐν αἰθέρι τέκμαρ ἔχουσιν ἄστρα σεληναίη τε καὶ ἠελίοιο κέλευθοι· οὔρεά θ΄ ὡς ἀνέτειλε, καὶ ὡς ποταμοὶ κελάδοντες αὐτῇσιν νύμφῃσι καὶ ἑρπετὰ πάντ΄ ἐγένοντο. ἤειδεν δ΄ ὡς πρῶτον ̓οφίων Εὐρυνόμη τε ̓ωκεανὶς νιφόεντος ἔχον κράτος Οὐλύμποιο· ὥς τε βίῃ καὶ χερσὶν ὁ μὲν Κρόνῳ εἴκαθε τιμῆσ, ἡ δὲ ̔ρέῃ, ἔπεσον δ΄ ἐνὶ κύμασιν ̓ωκεανοῖο· οἱ δὲ τέως μακάρεσσι θεοῖς Τιτῆσιν ἄνασσον, ὄφρα Ζεὺς ἔτι κοῦροσ, ἔτι φρεσὶ νήπια εἰδώσ, Δικταῖον ναίεσκεν ὑπὸ σπέοσ· οἱ δέ μιν οὔπω γηγενέες Κύκλωπες ἐκαρτύναντο κεραυνῷ, βροντῇ τε στεροπῇ τε· τὰ γὰρ Διὶ κῦδος ὀπάζει.  ̓͂η, καὶ ὁ μὲν φόρμιγγα σὺν ἀμβροσίῃ σχέθεν αὐδῇ. τοὶ δ΄ ἄμοτον λήξαντος ἔτι προύχοντο κάρηνα πάντες ὁμῶς ὀρθοῖσιν ἐπ΄ οὔασιν ἠρεμέοντες κηληθμῷ· τοῖόν σφιν ἐνέλλιπε θέλκτρον ἀοιδῆσ. οὐδ΄ ἐπὶ δὴν μετέπειτα κερασσάμενοι Διὶ λοιβάσ, ἣ θέμισ, ἑστηῶτες ἐπὶ γλώσσῃσι χέοντο αἰθομέναισ, ὕπνου δὲ διὰ κνέφας ἐμνώοντο. Αὐτὰρ ὅτ΄ αἰγλήεσσα φαεινοῖς ὄμμασιν ̓ηὼς Πηλίου αἰπεινὰς ἴδεν ἄκριασ, ἐκ δ΄ ἀνέμοιο εὔδιοι ἐκλύζοντο τινασσομένης ἁλὸς ἄκραι, δὴ τότ΄ ἀνέγρετο Τῖφυσ· ἄφαρ δ΄ ὀρόθυνεν ἑταίρους βαινέμεναί τ΄ ἐπὶ νῆα καὶ ἀρτύνασθαι ἐρετμά. σμερδαλέον δὲ λιμὴν Παγασήιος ἠδὲ καὶ αὐτὴ Πηλιὰς ἴαχεν ̓αργὼ ἐπισπέρχουσα νέεσθαι. ἐν γάρ οἱ δόρυ θεῖον ἐλήλατο, τό ῥ΄ ἀνὰ μέσσην στεῖραν ̓αθηναίη Δωδωνίδος ἥρμοσε φηγοῦ. οἱ δ΄ ἀνὰ σέλματα βάντες ἐπισχερὼ ἀλλήλοισιν, ὡς ἐδάσαντο πάροιθεν ἐρεσσέμεν ᾧ ἐνὶ χώρῳ, εὐκόσμως σφετέροισι παρ΄ ἔντεσιν ἑδριόωντο. μέσσῳ δ΄ ̓αγκαῖος μέγα τε σθένος ̔ηρακλῆος ἵζανον· ἄγχι δέ οἱ ῥόπαλον θέτο, καί οἱ ἔνερθεν ποσσὶν ὑπεκλύσθη νηὸς τρόπισ.· εἵλκετο δ΄ ἤδη πείσματα, καὶ μέθυ λεῖβον ὕπερθ΄ ἁλόσ. αὐτὰρ ̓ιήσων δακρυόεις γαίης ἀπὸ πατρίδος ὄμματ΄ ἔνεικεν. οἱ δ΄, ὥστ΄ ἠίθεοι Φοίβῳ χορὸν ἢ ἐνὶ Πυθοῖ ᾔ που ἐν ̓ορτυγίῃ, ἢ ἐφ΄ ὕδασιν ̓ισμηνοῖο στησάμενοι, φόρμιγγος ὑπαὶ περὶ βωμὸν ὁμαρτῇ ἐμμελέως κραιπνοῖσι πέδον ῥήσσωσι πόδεσσιν· ὧς οἱ ὑπ΄ ̓ορφῆος κιθάρῃ πέπληγον ἐρετμοῖς πόντου λάβρον ὕδωρ, ἐπὶ δὲ ῥόθια κλύζοντο· ἀφρῷ δ΄ ἔνθα καὶ ἔνθα κελαινὴ κήκιεν ἅλμη δεινὸν μορμύρουσα ἐρισθενέων μένει ἀνδρῶν. στράπτε δ΄ ὑπ΄ ἠελίῳ φλογὶ εἴκελα νηὸς ἰούσης τεύχεα· μακραὶ δ΄ αἰὲν ἐλευκαίνοντο κέλευθοι, ἀτραπὸς ὣς χλοεροῖο διειδομένη πεδίοιο. πάντες δ΄ οὐρανόθεν λεῦσσον θεοὶ ἤματι κείνῳ νῆα καὶ ἡμιθέων ἀνδρῶν μένοσ, οἳ τότ΄ ἄριστοι πόντον ἐπιπλώεσκον· ἐπ΄ ἀκροτάτῃσι δὲ νύμφαι Πηλιάδες κορυφῇσιν ἐθάμβεον εἰσορόωσαι ἔργον ̓αθηναίης ̓ιτωνίδοσ, ἠδὲ καὶ αὐτοὺς ἥρωας χείρεσσιν ἐπικραδάοντας ἐρετμά. αὐτὰρ ὅγ΄ ἐξ ὑπάτου ὄρεος κίεν ἄγχι θαλάσσης Χείρων Φιλλυρίδησ, πολιῇ δ΄ ἐπὶ κύματος ἀγῇ τέγγε πόδασ, καὶ πολλὰ βαρείῃ χειρὶ κελεύων, νόστον ἐπευφήμησεν ἀκηδέα νισσομένοισιν. σὺν καί οἱ παράκοιτις ἐπωλένιον φορέουσα Πηλεΐδην ̓αχιλῆα, φίλῳ δειδίσκετο πατρί. Οἱ δ΄ ὅτε δὴ λιμένος περιηγέα κάλλιπον ἀκτὴν φραδμοσύνῃ μήτι τε δαΐφρονος ̔αγνιάδαο Τίφυοσ, ὅς ῥ΄ ἐνὶ χερσὶν ἐύξοα τεχνηέντως πηδάλι΄ ἀμφιέπεσκ΄, ὄφρ΄ ἔμπεδον ἐξιθύνοι, δή ῥα τότε μέγαν ἱστὸν ἐνεστήσαντο μεσόδμῃ, δῆσαν δὲ προτόνοισι, τανυσσάμενοι ἑκάτερθεν, κὰδ δ΄ αὐτοῦ λίνα χεῦαν, ἐπ΄ ἠλακάτην ἐρύσαντεσ. ἐν δὲ λιγὺς πέσεν οὖροσ· ἐπ΄ ἰκριόφιν δὲ κάλωας ξεστῇσιν περόνῃσι διακριδὸν ἀμφιβαλόντες Τισαίην εὔκηλοι ὑπὲρ δολιχὴν θέον ἄκρην. τοῖσι δὲ φορμίζων εὐθήμονι μέλπεν ἀοιδῇ Οἰάγροιο πάις νηοσσόον εὐπατέρειαν ̓́αρτεμιν, ἣ κείνας σκοπιὰς ἁλὸς ἀμφιέπεσκεν ῥυομένη καὶ γαῖαν ̓ιωλκίδα· τοὶ δὲ βαθείης ἰχθύες ἀίσσοντες ὕπερθ΄ ἁλόσ, ἄμμιγα παύροις ἄπλετοι, ὑγρὰ κέλευθα διασκαίροντες ἕποντο. ὡς δ΄ ὁπότ΄ ἀγραύλοιο κατ΄ ἴχνια σημαντῆρος μυρία μῆλ΄ ἐφέπονται ἄδην κεκορημένα ποίης εἰς αὖλιν, ὁ δέ τ΄ εἶσι πάρος σύριγ γι λιγείῃ καλὰ μελιζόμενος νόμιον μέλοσ, ὧς ἄρα τοίγε ὡμάρτευν· τὴν δ΄ αἰὲν ἐπασσύτερος φέρεν οὖροσ.  Αὐτίκα δ΄ ἠερίη πολυλήιος αἶα Πελασγῶν δύετο, Πηλιάδας δὲ παρεξήμειβον ἐρίπνας αἰὲν ἐπιπροθέοντεσ· ἔδυνε δὲ Σηπιὰς ἄκρη, φαίνετο δ΄ εἰναλίη Σκίαθοσ, φαίνοντο δ΄ ἄπωθεν Πειρεσιαὶ Μάγνησά θ΄ ὑπεύδιος ἠπείροιο ἀκτὴ καὶ τύμβος Δολοπήιοσ· ἔνθ΄ ἄρα τοίγε ἑσπέριοι ἀνέμοιο παλιμπνοίῃσιν ἔκελσαν, καί μιν κυδαίνοντες ὑπὸ κνέφας ἔντομα μήλων κεῖαν, ὀρινομένης ἁλὸς οἴδματι· διπλόα δ΄ ἀκταῖς ἤματ΄ ἐλινύεσκον· ἀτὰρ τριτάτῳ προέηκαν νῆα, τανυσσάμενοι περιώσιον ὑψόθι λαῖφοσ. τὴν δ΄ ἀκτὴν ̓αφέτας ̓αργοῦς ἔτι κικλήσκουσιν. ̓́ενθεν δὲ προτέρωσε παρεξέθεον Μελίβοιαν. [ἀκτήν τ΄ αἰγιαλόν τε δυσήνεμον εἰσορόωντεσ.] ἠῶθεν δ΄ ̔ομόλην αὐτοσχεδὸν εἰσορόωντες πόντῳ κεκλιμένην παρεμέτρεον· οὐδ΄ ἔτι δηρὸν μέλλον ὑπὲκ ποταμοῖο βαλεῖν ̓αμύροιο ῥέεθρα. κεῖθεν δ΄ Εὐρυμενάς τε πολυκλύστους τε φάραγγας ̓́οσσης Οὐλύμποιό τ΄ ἐσέδρακον· αὐτὰρ ἔπειτα κλίτεα Παλλήναια, Καναστραίην ὑπὲρ ἄκρην, ἤνυσαν ἐννύχιοι πνοιῇ ἀνέμοιο θέοντεσ. ἦρι δὲ νισσομένοισιν ̓́αθω ἀνέτελλε κολώνη Θρηικίη, ἣ τόσσον ἀπόπροθι Λῆμνον ἐοῦσαν, ὅσσον ἐς ἔνδιόν κεν ἐύστολος ὁλκὰς ἀνύσσαι, ἀκροτάτῃ κορυφῇ σκιάει, καὶ ἐσάχρι Μυρίνησ. τοῖσιν δ΄ αὐτῆμαρ μὲν ἄεν καὶ ἐπι κνέφας οὖρος πάγχυ μάλ΄ ἀκραήσ, τετάνυστο δὲ λαίφεα νηόσ. αὐτὰρ ἅμ΄ ἠελίοιο βολαῖς ἀνέμοιο λιπόντος εἰρεσίῃ κραναὴν Σιντηίδα Λῆμνον ἵκοντο. ̓́ενθ΄ ἄμυδις πᾶς δῆμος ὑπερβασίῃσι γυναικῶν νηλειῶς δέδμητο παροιχομένῳ λυκάβαντι. δὴ γὰρ κουριδίας μὲν ἀπηνήναντο γυναῖκας ἀνέρες ἐχθήραντεσ, ἔχον δ΄ ἐπὶ ληιάδεσσιν τρηχὺν ἔρον, ἃς αὐτοὶ ἀγίνεον ἀντιπέρηθεν Θρηικίην δῃοῦντεσ· ἐπεὶ χόλος αἰνὸς ὄπαζεν Κύπιδοσ, οὕνεκά μιν γεράων ἐπὶ δηρὸν ἄτισσαν. ὦ μέλεαι, ζήλοιό τ΄ ἐπισμυγερῶς ἀκόρητοι. οὐκ οἶον σὺν τῇσιν ἑοὺς ἔρραισαν ἀκοίτας ἀμφ΄ εὐνῇ, πᾶν δ΄ ἄρσεν ὁμοῦ γένοσ, ὥς κεν ὀπίσσω μήτινα λευγαλέοιο φόνου τίσειαν ἀμοιβήν. οἴη δ΄ ἐκ πασέων γεραροῦ περιφείσατο πατρὸς ̔υψιπύλεια Θόαντοσ, ὃ δὴ κατὰ δῆμον ἄνασσεν· λάρνακι δ΄ ἐν κοίλῃ μιν ὕπερθ΄ ἁλὸς ἧκε φέρεσθαι, αἴ κε φύγῃ. καὶ τὸν μὲν ἐς Οἰνοίην ἐρύσαντο πρόσθεν, ἀτὰρ Σίκινόν γε μεθύστερον αὐδηθεῖσαν νῆσον, ἐπακτῆρεσ, Σικίνου ἄπο, τόν ῥα Θόαντι νηιὰς Οἰνοίη νύμφη τέκεν εὐνηθεῖσα. τῇσι δὲ βουκόλιαί τε βοῶν χάλκειά τε δύνειν τεύχεα, πυροφόρους τε διατμήξασθαι ἀροὔρας ῥηίτερον πάσῃσιν ̓αθηναίης πέλεν ἔργων, οἷς αἰεὶ τὸ πάροιθεν ὁμίλεον. ἀλλὰ γὰρ ἔμπης ἦ θαμὰ δὴ πάπταινον ἐπὶ πλατὺν ὄμμασι πόντον δείματι λευγαλέῳ, ὁπότε Θρήικες ἴασιν. τῶ καὶ ὅτ΄ ἐγγύθι νήσου ἐρεσσομένην ἴδον ̓αργώ, αὐτίκα πασσυδίῃ πυλέων ἔκτοσθε Μυρίνης δήια τεύχεα δῦσαι ἐς αἰγιαλὸν προχέοντο, Θυιάσιν ὠμοβόροις ἴκελαι· φὰν γάρ που ἱκάνειν Θρήικασ· ἡ δ΄ ἅμα τῇσι Θοαντιὰς ̔υψιπύλεια δῦν΄ ἐνὶ τεύχεσι πατρόσ. ἀμηχανίῃ δ΄ ἐχέοντο ἄφθογγοι· τοῖόν σφιν ἐπὶ δέος ᾐωρεῖτο.  Τείως δ΄ αὖτ΄ ἐκ νηὸς ἀριστῆες προέηκαν Αἰθαλίδην κήρυκα θοόν, τῷπέρ τε μέλεσθαι ἀγγελίας καὶ σκῆπτρον ἐπέτρεπον ̔ερμείαο, σφωιτέροιο τοκῆοσ, ὅ οἱ μνῆστιν πόρε πάντων ἄφθιτον· οὐδ΄ ἔτι νῦν περ ἀποιχομένου ̓αχέροντος δίνας ἀπροφάτους ψυχὴν ἐπιδέδρομε λήθη· ἀλλ΄ ἥγ΄ ἔμπεδον αἰὲν ἀμειβομένη μεμόρηται, ἄλλοθ΄ ὑποχθονίοις ἐναρίθμιοσ, ἄλλοτ΄ ἐς αὐγὰς ἠελίου ζωοῖσι μετ΄ ἀνδράσιν. ἀλλὰ τί μύθους Αἰθαλίδεω χρειώ με διηνεκέως ἀγορεύειν; ὅς ῥα τόθ΄ ̔υψιπύλην μειλίξατο δέχθαι ἰόντας ἤματος ἀνομένοιο διὰ κνέφασ· οὐδὲ μὲν ἠοῖ πείσματα νηὸς ἔλυσαν ἐπὶ πνοιῇ βορέαο. Λημνιάδες δὲ γυναῖκες ἀνὰ πτόλιν ἷζον ἰοῦσαι εἰς ἀγορήν· αὐτὴ γὰρ ἐπέφραδεν ̔υψιπύλεια. καί ῥ΄ ὅτε δὴ μάλα πᾶσαι ὁμιλαδὸν ἠγερέθοντο, αὐτίκ΄ ἄρ΄ ἥγ΄ ἐνὶ τῇσιν ἐποτρύνουσ΄ ἀγόρευεν· "̓͂ωφιλαι, εἰ δ΄ ἄγε δὴ μενοεικέα δῶρα πόρωμεν ἀνδράσιν, οἷά τ΄ ἔοικεν ἄγειν ἐπὶ νηὸς ἔχοντασ, ἤια, καὶ μέθυ λαρόν, ἵν΄ ἔμπεδον ἔκτοθι πύργων μίμνοιεν, μηδ΄ ἄμμε κατὰ χρειὼ μεθέποντες ἀτρεκέως γνώωσι, κακὴ δ΄ ἐπὶ πολλὸν ἵκηται βάξισ· ἐπεὶ μέγα ἔργον ἐρέξαμεν, οὐδέ τι πάμπαν θυμηδὲς καὶ τοῖσι τόγ΄ ἔσσεται, εἴ κε δαεῖεν. ἡμετέρη μὲν νῦν τοίη παρενήνοθε μῆτισ· ὑμέων δ΄ εἴ τις ἄρειον ἔπος μητίσεται ἄλλη, ἐγρέσθω· τοῦ γάρ τε καὶ εἵνεκα δεῦρ΄ ἐκάλεσσα." ̔͂ως ἄρ΄ ἔφη, καὶ θῶκον ἐφίζανε πατρὸς ἑοῖο λάινον· αὐτὰρ ἔπειτα φίλη τροφὸς ὦρτο Πολυξώ, γήραϊ δὴ ῥικνοῖσιν ἐπισκάζουσα πόδεσσιν, βάκτρῳ ἐρειδομένη, περὶ δὲ μενέαιν΄ ἀγορεῦσαι. τῇ καὶ παρθενικαὶ πίσυρες σχεδὸν ἑδριόωντο ἀδμῆτες λευκῇσιν ἐπιχνοαούσῃ ἐθείραισ. στῆ δ΄ ἄρ΄ ἐνὶ μέσσῃ ἀγορῇ, ἀνὰ δ΄ ἔσχεθε δειρὴν ἦκα μόλις κυφοῖο μεταφρένου, ὧδέ τ΄ ἔειπεν· "Δῶρα μέν, ὡς αὐτῇ περ ἐφανδάνει ̔υψιπυλείῃ, πέμπωμεν ξείνοισιν, ἐπεὶ καὶ ἄρειον ὀπάσσαι. ὔμμι γε μὴν τίς μῆτις ἐπαύρεσθαι βιότοιο, αἴ κεν ἐπιβρίσῃ Θρήιξ στρατόσ, ἠέ τις ἄλλος δυσμενέων, ἅ τε πολλὰ μετ΄ ἀνθρώποισι πέλονται; ὡς καὶ νῦν ὅδ΄ ὅμιλος ἀνωίστως ἐφικάνει. εἰ δὲ τὸ μὲν μακάρων τις ἀποτρέποι, ἄλλα δ΄ ὀπίσσω μυρία δηιοτῆτος ὑπέρτερα πήματα μίμνει, εὖτ΄ ἂν δὴ γεραραὶ μὲν ἀποφθινύθωσι γυναῖκεσ, κουρότεραι δ΄ ἄγονοι στυγερὸν ποτὶ γῆρας ἵκησθε. πῶς τῆμος βώσεσθε δυσάμμοροι; ἦε βαθείαις αὐτόματοι βόες ὔμμιν ἐνιζευχθέντες ἀρούραις γειοτόμον νειοῖο διειρύσσουσιν ἄροτρον, καὶ πρόκα τελλομένου ἔτεος στάχυν ἀμήσονται; ἦ μὲν ἐγών, εἰ καί με τὰ νῦν ἔτι πεφρίκασιν Κῆρεσ, ἐπερχόμενόν που ὀίομαι εἰς ἔτος ἤδη γαῖαν ἐφέσσεσθαι, κτερέων ἀπὸ μοῖραν ἑλοῦσαν αὔτωσ, ἣ θέμις ἐστί, πάρος κακότητα πελάσσαι. ὁπλοτέρῃσι δὲ πάγχυ τάδε φράζεσθαι ἄνωγα. νῦν γὰρ δὴ παρὰ ποσσὶν ἐπήβολός ἐστ΄ ἀλεωρή, εἴ κεν ἐπιτρέψητε δόμους καὶ ληίδα πᾶσαν ὑμετέρην ξείνοισι καὶ ἀγλαὸν ἄστυ μέλεσθαι."  ̔͂ως ἔφατ΄· ἐν δ΄ ἀγορὴ πλῆτο θρόου. εὔαδε γάρ σφιν μῦθοσ. ἀτὰρ μετὰ τήνγε παρασχεδὸν αὖτις ἀνῶρτο ̔υψιπύλη, καὶ τοῖον ὑποβλήδην ἔπος ηὔδα· "Εἰ μὲν δὴ πάσῃσιν ἐφανδάνει ἥδε μενοινή, ἤδη κεν μετὰ νῆα καὶ ἄγγελον ὀτρύναιμι." ἦ ῥα, καὶ ̓ιφινόην μετεφώνεεν ἆσσον ἐοῦσαν· "̓́ορσο μοι, ̓ιφινόη, τοῦδ΄ ἀνέρος ἀντιόωσα, ἡμέτερόνδε μολεῖν, ὅστις στόλου ἡγεμονεύει, ὄφρα τί οἱ δήμοιο ἔπος θυμῆρες ἐνίσπω· καὶ δ΄ αὐτοὺς γαίης τε καὶ ἄστεοσ, αἴ κ΄ ἐθέλωσιν, κέκλεο θαρσαλέως ἐπιβαινέμεν εὐμενέοντασ." ̓͂η, καὶ ἔλυσ΄ ἀγορήν, μετὰ δ΄ εἰς ἑὸν ὦρτο νέεσθαι. ὧς δὲ καὶ ̓ιφινόη Μινύας ἵκεθ΄· οἱ δ΄ ἐρέεινον, χρεῖος ὅ τι φρονέουσα μετήλυθεν. ὦκα δὲ τούσγε πασσυδίῃ μύθοισι προσέννεπεν ἐξερέοντασ· "Κούρη τοί μ΄ ἐφέηκε Θοαντιὰς ἐνθάδ΄ ἰοῦσαν, ̔υψιπύλη, καλέειν νηὸς πρόμον, ὅστις ὄρωρεν, ὄφρα τί οἱ δήμοιο ἔπος θυμῆρες ἐνίσπῃ· καὶ δ΄ αὐτοὺς γαίης τε καὶ ἄστεοσ, αἴ κ΄ ἐθέλητε, κέκλεται αὐτίκα νῦν ἐπιβαινέμεν εὐμενέοντασ." ̔͂ως ἄρ΄ ἔφη· πάντεσσι δ΄ ἐναίσιμος ἥνδανε μῦθοσ. Υψιπύλην δ΄ εἴσαντο καταφθιμένοιο Θόαντος τηλυγέτην γεγαυῖαν ἀνασσέμεν· ὦκα δὲ τόνγε πέμπον ἴμεν, καὶ δ΄ αὐτοὶ ἐπεντύνοντο νέεσθαι. Αὐτὰρ ὅγ΄ ἀμφ΄ ὤμοισι θεᾶς Τριτωνίδος ἔργον, δίπλακα πορφυρέην περονήσατο, τήν οἱ ὄπασσεν Παλλάσ, ὅτε πρῶτον δρυόχους ἐπεβάλλετο νηὸς ̓αργοῦσ, καὶ κανόνεσσι δάε ζυγὰ μετρήσασθαι. τῆς μὲν ῥηίτερόν κεν ἐς ἠέλιον ἀνιόντα ὄσσε βάλοισ, ἢ κεῖνο μεταβλέψειας ἔρευθοσ. δὴ γάρ τοι μέσση μὲν ἐρευθήεσσ΄ ἐτέτυκτο, ἄκρα δὲ πορφυρέη πάντῃ πέλεν· ἐν δ΄ ἄρ΄ ἑκάστῳ τέρματι δαίδαλα πολλὰ διακριδὸν εὖ ἐπέπαστο. ̓εν μὲν ἔσαν Κύκλωπες ἐπ΄ ἀφθίτῳ ἥμενοι                     ἔργῳ, Ζηνὶ κεραυνὸν ἄνακτι πονεύμενοι· ὃς τόσον ἤδη παμφαίνων ἐτέτυκτο, μιῆς δ΄ ἔτι δεύετο μοῦνον ἀκτῖνοσ, τὴν οἵδε σιδηρείῃς ἐλάασκον σφύρῃσιν, μαλεροῖο πυρὸς ζείουσαν ἀυτμήν. ̓εν δ΄ ἔσαν ̓αντιόπης ̓ασωπίδος υἱέε δοιώ, ̓αμφίων καὶ Ζῆθοσ· ἀπύργωτος δ΄ ἔτι Θήβη κεῖτο πέλασ, τῆς οἵγε νέον βάλλοντο δομαίους ἱέμενοι. Ζῆθος μὲν ἐπωμαδὸν ἠέρταζεν οὔρεος ἠλιβάτοιο κάρη, μογέοντι ἐοικώσ· ̓αμφίων δ΄ ἐπί οἱ χρυσέῃ φόρμιγγι λιγαίνων ἤιε, δὶς τόσση δὲ μετ΄ ἴχνια νίσσετο πέτρη ̔εξείης δ΄ ἤσκητο βαθυπλόκαμος Κυθέρεια ̓́αρεος ὀχμάζουσα θοὸν σάκοσ· ἐκ δέ οἱ ὤμου πῆχυν ἔπι σκαιὸν ξυνοχὴ κεχάλαστο χιτῶνος νέρθεν ὑπὲκ μαζοῖο· τὸ δ΄ ἀντίον ἀτρεκὲς αὔτως χαλκείῃ δείκηλον ἐν ἀσπίδι φαίνετ΄ ἰδέσθαι.  ̓εν δὲ βοῶν ἔσκεν λάσιος νομόσ· ἀμφὶ δὲ βουσὶν Τηλεβόαι μάρναντο καὶ υἱέες ̓ηλεκτρύωνοσ· οἱ μὲν ἀμυνόμενοι, ἀτὰρ οἵγ΄ ἐθέλοντες ἀμέρσαι, ληισταὶ Τάφιοι· τῶν δ΄ αἵματι δεύετο λειμὼν ἑρσήεισ, πολέες δ΄ ὀλίγους βιόωντο νομῆασ. ̓εν δὲ δύω δίφροι πεπονήατο δηριόωντεσ. καὶ τὸν μὲν προπάροιθε Πέλοψ ἴθυνε, τινάσσων ἡνία, σὺν δέ οἱ ἔσκε παραιβάτις ̔ιπποδάμεια· τὸν δὲ μεταδρομάδην ἐπὶ Μυρτίλος ἤλασεν ἵππουσ, σὺν τῷ δ΄ Οἰνόμαος προτενὲς δόρυ χειρὶ μεμαρπὼς ἄξονος ἐν πλήμνῃσι παρακλιδὸν ἀγνυμένοιο πῖπτεν, ἐπεσσύμενος Πελοπήια νῶτα δαΐξαι. ̓εν καὶ ̓απόλλων Φοῖβος ὀιστεύων ἐτέτυκτο, βούπαις οὔπω πολλόσ, ἑὴν ἐρύοντα καλύπτρης μητέρα θαρσαλέως Τιτυὸν μέγαν, ὅν ῥ΄ ἔτεκέν γε δῖ΄ ̓ελάρη, θρέψεν δὲ καὶ ἂψ ἐλοχεύσατο Γαῖα. ̓εν καὶ Φρίξος ἔην Μινυήιος ὡς ἐτεόν περ εἰσαΐων κριοῦ, ὁ δ΄ ἄρ΄ ἐξενέποντι ἐοικώσ. κείνους κ΄ εἰσορόων ἀκέοισ, ψεύδοιό τε θυμόν, ἐλπόμενος πυκινήν τιν΄ ἀπὸ σφείων ἐσακοῦσαι βάξιν, ὃ καὶ δηρόν περ ἐπ΄ ἐλπίδι θηήσαιο. Τοῖ΄ ἄρα δῶρα θεᾶς Τριτωνίδος ἦεν ̓αθήνησ. δεξιτερῇ δ΄ ἕλεν ἔγχος ἑκηβόλον, ὅ ῥ΄ ̓αταλάντη Μαινάλῳ ἔν ποτέ οἱ ξεινήιον ἐγγυάλιξεν, πρόφρων ἀντομένη· περὶ γὰρ μενέαινεν ἕπεσθαι τὴν ὁδόν· ἀλλὰ γὰρ αὐτὸς ἑκὼν ἀπερήτυε κούρην, δεῖσεν δ΄ ἀργαλέας ἔριδας φιλότητος ἕκητι. Βῆ δ΄ ἴμεναι προτὶ ἄστυ, φαεινῷ ἀστέρι ἶσοσ, ὅν ῥά τε νηγατέῃσιν ἐεργόμεναι καλύβῃσιν νύμφαι θηήσαντο δόμων ὕπερ ἀντέλλοντα, καί σφισι κυανέοιο δι΄ ἠέρος ὄμματα θέλγει καλὸν ἐρευθόμενοσ, γάνυται δέ τε ἠιθέοιο παρθένος ἱμείρουσα μετ΄ ἀλλοδαποῖσιν ἐόντος ἀνδράσιν, ᾧ καί μιν μνηστὴν κομέουσι τοκῆεσ· τῷ ἴκελος πρὸ πόληος ἀνὰ στίβον ἤιεν ἥρωσ. καί ῥ΄ ὅτε δὴ πυλέων τε καὶ ἄστεος ἐντὸς ἔβησαν, δημότεραι μὲν ὄπισθεν ἐπεκλονέοντο γυναῖκεσ, γηθόσυναι ξείνῳ· ὁ δ΄ ἐπὶ χθονὸς ὄμματ΄ ἐρείσας νίσσετ΄ ἀπηλεγέωσ, ὄφρ΄ ἀγλαὰ δώμαθ΄ ἵκανεν ̔υψιπύλησ· ἄνεσαν δὲ πύλας προφανέντι θεράπναι δικλίδασ, εὐτύκτοισιν ἀρηρεμένας σανίδεσσιν. ἔνθα μιν ̓ιφινόη κλισμῷ ἔνι παμφανόωντι ἐσσυμένως καλῆς διὰ παστάδος εἷσεν ἄγουσα ἀντία δεσποίνησ· ἡ δ΄ ἐγκλιδὸν ὄσσε βαλοῦσα παρθενικὰς ἐρύθηνε παρηίδασ· ἔμπα δὲ τόνγε αἰδομένη μύθοισι προσέννεπεν αἱμυλίοισιν· "Ξεῖνε, τίη μίμνοντες ἐπὶ χρόνον ἔκτοθι πύργων ἧσθ΄ αὔτωσ; ἐπεὶ οὐ μὲν ὑπ΄ ἀνδράσι ναίεται ἄστυ, ἀλλὰ Θρηικίης ἐπινάστιοι ἠπείροιο πυροφόρους ἀρόωσι γύασ. κακότητα δὲ πᾶσαν ἐξερέω νημερτέσ, ἵν΄ εὖ γνοίητε καὶ αὐτοί. εὖτε Θόας ἀστοῖσι πατὴρ ἐμὸς ἐμβασίλευεν, τηνίκα Θρηικίην, οἵ τ΄ ἀντία ναιετάουσιν, δήμου ἀπορνύμενοι λαοὶ πέρθεσκον ἐπαύλους ἐκ νηῶν, αὐτῇσι δ΄ ἀπείρονα ληίδα κούραις δεῦρ΄ ἄγον· οὐλομένης δὲ θεᾶς πορσύνετο μῆτις Κύπριδοσ, ἥ τέ σφιν θυμοφθόρον ἔμβαλεν ἄτην. δὴ γὰρ κουριδίας μὲν ἀπέστυγον, ἐκ δὲ μελάθρων, ᾗ ματίῃ εἴξαντεσ, ἀπεσσεύοντο γυναῖκασ· αὐτὰρ ληιάδεσσι δορικτήταις παρίαυον, σχέτλιοι. ἦ μὲν δηρὸν ἐτέτλαμεν, εἴ κέ ποτ΄ αὖτις ὀψὲ μεταστρέψωσι νόον· τὸ δὲ διπλόον αἰεὶ πῆμα κακὸν προύβαινεν. ἀτιμάζοντο δὲ τέκνα γνήσι΄ ἐνὶ μεγάροισ, σκοτίη δ΄ ἀνέτελλε γενέθλη. αὔτως δ΄ ἀδμῆτές τε κόραι, χῆραί τ΄ ἐπὶ τῇσιν μητέρες ἂμ πτολίεθρον ἀτημελέες ἀλάληντο. οὐδὲ πατὴρ ὀλίγον περ ἑῆς ἀλέγιζε θυγατρόσ, εἰ καὶ ἐν ὀφθαλμοῖσι δαϊζομένην ὁρόῳτο μητρυιῆς ὑπὸ χερσὶν ἀτασθάλου· οὐδ΄ ἀπὸ μητρὸς λώβην, ὡς τὸ πάροιθεν, ἀεικέα παῖδες ἄμυνον· οὐδὲ κασιγνήτοισι κασιγνήτη μελε θυμῷ. ἀλλ΄ οἶαι κοῦραι ληίτιδες ἔν τε δόμοισιν ἔν τε χοροῖς ἀγορῇ τε καὶ εἰλαπίνῃσι μέλοντο· εἰσόκε τις θεὸς ἄμμιν ὑπέρβιον ἔμβαλε θάρσοσ, ἂψ ἀναερχομένους Θρῃκῶν ἄπο μηκέτι πύργοις δέχθαι, ἵν΄ ἢ φρονέοιεν ἅπερ θέμισ, ἠέ πῃ ἄλλῃ αὐταῖς ληιάδεσσιν ἀφορμηθέντες ἵκοιντο. οἱ δ΄ ἄρα θεσσάμενοι παίδων γένοσ, ὅσσον ἔλειπτο ἄρσεν ἀνὰ πτολίεθρον, ἔβαν πάλιν, ἔνθ΄ ἔτι νῦν περ Θρηικίης ἄροσιν χιονώδεα ναιετάουσιν. τῶ ὑμεῖς στρωφᾶσθ΄ ἐπιδήμιοι· εἰ δέ κεν αὖθι ναιετάειν ἐθέλοισ, καί τοι ἅδοι, ἦ τ΄ ἂν ἔπειτα πατρὸς ἐμεῖο Θόαντος ἔχοις γέρασ· οὐδέ τί σ΄ οἴω γαῖαν ὀνόσσεσθαι· περὶ γὰρ βαθυλήιος ἄλλων νήσων, Αἰγαίῃ ὅσαι εἰν ἁλὶ ναιετάουσιν. ἀλλ΄ ἄγε νῦν ἐπὶ νῆα κιὼν ἑτάροισιν ἐνίσπες μύθους ἡμετέρουσ, μηδ΄ ἔκτοθι μίμνε πόληοσ."  ̓́ισκεν, ἀμαλδύνουσα φόνου τέλοσ, οἷον ἐτύχθη ἀνδράσιν· αὐτὰρ ὁ τήνγε παραβλήδην προσέειπεν "̔υψιπύλη, μάλα κεν θυμηδέος ἀντιάσαιμεν χρησμοσύνησ, ἣν ἄμμι σέθεν χατέουσιν ὀπάζεισ. εἶμι δ΄ ὑπότροπος αὖτις ἀνὰ πτόλιν, εὖτ΄ ἂν ἕκαστα ἐξείπω κατὰ κόσμον. ἀνακτορίη δὲ μελέσθω σοίγ΄ αὐτῇ καὶ νῆσοσ· ἔγωγε μὲν οὐκ ἀθερίζων χάζομαι, ἀλλά με λυγροὶ ἐπισπέρχουσιν ἄεθλοι." ̓͂η, καὶ δεξιτερῆς χειρὸς θίγεν· αἶψα δ΄ ὀπίσσω βῆ ῥ΄ ἴμεν, ἀμφὶ δὲ τόνγε νεήνιδες ἄλλοθεν ἄλλαι μυρίαι εἱλίσσοντο κεχαρμέναι, ὄφρα πυλάων ἐξέμολεν. μετέπειτα δ΄ ἐυτροχάλοισιν ἀμάξαις ἀκτὴν εἰσαπέβαν, ξεινήια πολλὰ φέρουσαι, μῦθον ὅτ΄ ἤδη πάντα διηνεκέως ἀγόρευσεν, τόν ῥα καλεσσαμένη διεπέφραδεν ̔υψιπύλεια· καὶ δ΄ αὐτοὺς ξεινοῦσθαι ἐπὶ σφέα δώματ΄ ἄγεσκον ῥηιδίωσ. Κύπρις γὰρ ἐπὶ γλυκὺν ἵμερον ὦρσεν ̔ηφαίστοιο χάριν πολυμήτιοσ, ὄφρα κεν αὖτις ναίηται μετόπισθεν ἀκήρατος ἀνδράσι Λῆμνοσ. ̓́ενθ΄ ὁ μὲν ̔υψιπύλης βασιλήιον ἐς δόμον ὦρτο Αἰσονίδησ· οἱ δ΄ ἄλλοι ὅπῃ καὶ ἔκυρσαν ἕκαστοσ, ̔ηρακλῆος ἄνευθεν, ὁ γὰρ παρὰ νηὶ λέλειπτο αὐτὸς ἑκὼν παῦροί τε διακρινθέντες ἑταῖροι. αὐτίκα δ΄ ἄστυ χοροῖσι καὶ εἰλαπίνῃσι γεγήθει καπνῷ κνισήεντι περίπλεον· ἔξοχα δ΄ ἄλλων ἀθανάτων ̔́ηρης υἷα κλυτὸν ἠδὲ καὶ αὐτὴν Κύπριν ἀοιδῇσιν θυέεσσί τε μειλίσσοντο. ἀμβολίη δ΄ εἰς ἦμαρ ἀεὶ ἐξ ἤματος ἦεν ναυτιλίησ· δηρὸν δ΄ ἂν ἐλίνυον αὖθι μένοντεσ, εἰ μὴ ἀολλίσσας ἑτάρους ἀπάνευθε γυναικῶν ̔ηρακλέης τοίοισιν ἐνιπτάζων μετέειπεν· "Δαιμόνιοι, πάτρης ἐμφύλιον αἷμ΄ ἀποέργει ἡμέασ; ἦε γάμων ἐπιδευέες ἐνθάδ΄ ἔβημεν κεῖθεν, ὀνοσσάμενοι πολιήτιδασ; αὖθι δ΄ ἕαδεν ναίοντας λιπαρὴν ἄροσιν Λήμνοιο ταμέσθαι; οὐ μὰν εὐκλειεῖς γε σὺν ὀθνείῃσι γυναιξὶν ἐσσόμεθ΄ ὧδ΄ ἐπὶ δηρὸν ἐελμένοι· οὐδέ τι κῶας αὐτόματον δώσει τις ἑλὼν θεὸς εὐξαμένοισιν. ἴομεν αὖτις ἕκαστοι ἐπὶ σφέα· τὸν δ΄ ἐνὶ λέκτροις ̔υψιπύλης εἰᾶτε πανήμερον, εἰσόκε Λῆμνον παισὶν ἐσανδρώσῃ, μεγάλη τέ ἑ βάξις ἵκηται." ̔͂ως νείκεσσεν ὅμιλον· ἐναντία δ΄ οὔ νύ τις ἔτλη ὄμματ΄ ἀνασχεθέειν, οὐδὲ προτιμυθήσασθαι· ἀλλ΄ αὔτως ἀγορῆθεν ἐπαρτίζοντο νέεσθαι σπερχόμενοι. ταὶ δέ σφιν ἐπέδραμον, εὖτ΄ ἐδάησαν. ὡς δ΄ ὅτε λείρια καλὰ περιβρομέουσι μέλισσαι πέτρης ἐκχύμεναι σιμβληίδοσ, ἀμφὶ δὲ λειμὼν ἑρσήεις γάνυται, ταὶ δὲ γλυκὺν ἄλλοτε ἄλλον καρπὸν ἀμέργουσιν πεποτημέναι· ὧς ἄρα ταίγε ἐνδυκὲς ἀνέρας ἀμφὶ κινυρόμεναι προχέοντο, χερσί τε καὶ μύθοισιν ἐδεικανόωντο ἕκαστον, εὐχόμεναι μακάρεσσιν ἀπήμονα νόστον ὀπάσσαι. ὧς δὲ καὶ ̔υψιπύλη ἠρήσατο χεῖρας ἑλοῦσα Αἰσονίδεω, τὰ δέ οἱ ῥέε δάκρυα χήτει ἰόντοσ·  "Νίσσεο, καὶ σὲ θεοὶ σὺν ἀπηρέσιν αὖτις ἑταίροις χρύσειον βασιλῆι δέρος κομίσειαν ἄγοντα αὔτωσ, ὡς ἐθέλεις καί τοι φίλον. ἥδε δὲ νῆσος σκῆπτρά τε πατρὸς ἐμεῖο παρέσσεται, ἢν καὶ ὀπίσσω δή ποτε νοστήσας ἐθέλῃς ἄψορρον ἱκέσθαι. ῥηιδίως δ΄ ἂν ἑοῖ καὶ ἀπείρονα λαὸν ἀγείραις ἄλλων ἐκ πολίων· ἀλλ΄ οὐ σύγε τήνδε μενοινὴν σχήσεισ, οὔτ΄ αὐτὴ προτιόσσομαι ὧδε τελεῖσθαι. μνώεο μὴν ἀπεών περ ὁμῶς καὶ νόστιμος ἤδη ̔υψιπύλησ· λίπε δ΄ ἧμιν ἔποσ, τό κεν ἐξανύσαιμι πρόφρων, ἢν ἄρα δή με θεοὶ δώωσι τεκέσθαι." Τὴν δ΄ αὖτ΄ Αἴσονος υἱὸς ἀγαιόμενος προσέειπεν· "̔υψιπύλη, τὰ μὲν οὕτω ἐναίσιμα πάντα γένοιτο ἐκ μακάρων· τύνη δ΄ ἐμέθεν πέρι θυμὸν ἀρείω ἴσχαν΄, ἐπεὶ πάτρην μοι ἅλις Πελίαο ἕκητι ναιετάειν· μοῦνόν με θεοὶ λύσειαν ἀέθλων. εἰ δ΄ οὔ μοι πέπρωται ἐς ̔ελλάδα γαῖαν ἱκέσθαι τηλοῦ ἀναπλώοντι, σὺ δ΄ ἄρσενα παῖδα τέκηαι, πέμπε μιν ἡβήσαντα Πελασγίδος ἔνδον ̓ιωλκοῦ πατρί τ΄ ἐμῷ καὶ μητρὶ δύης ἄκοσ, ἢν ἄρα τούσγε τέτμῃ ἔτι ζώοντασ, ἵν΄ ἄνδιχα τοῖο ἄνακτος σφοῖσιν πορσύνωνται ἐφέστιοι ἐν μεγάροισιν." ̓͂η, καὶ ἔβαιν΄ ἐπὶ νῆα παροίτατοσ· ὧς δὲ καὶ                     ἄλλοι βαῖνον ἀριστῆεσ· λάζοντο δὲ χερσὶν έρετμὰ ἐνσχερὼ ἑζόμενοι· πρυμνήσια δέ σφισιν ̓́αργος λῦσεν ὑπὲκ πέτρης ἁλιμυρέοσ. ἔνθ΄ ἄρα τοίγε κόπτον ὕδωρ δολιχῇσιν ἐπικρατέως ἐλάτῃσιν. ἑσπέριοι δ΄ ̓ορφῆος ἐφημοσύνῃσιν ἔκελσαν νῆσον ἐς ̓ηλέκτρης ̓ατλαντίδοσ, ὄφρα δαέντες ἀρρήτους ἀγανῇσι τελεσφορίῃσι θέμιστας σωότεροι κρυόεσσαν ὑπεὶρ ἅλα ναυτίλλοιντο. τῶν μὲν ἔτ΄ οὐ προτέρω μυθήσομαι· ἀλλὰ καὶ αὐτὴ νῆσος ὁμῶς κεχάροιτο καὶ οἳ λάχον ὄργια κεῖνα δαίμονες ἐνναέται, τὰ μὲν οὐ θέμις ἄμμιν ἀείδειν. Κεῖθεν δ΄ εἰρεσίῃ Μέλανος διὰ βένθεα πόντου ἱέμενοι τῇ μὲν Θρῃκῶν χθόνα, τῇ δὲ περαίην ̓́ιμβρον ἔχον καθύπερθε· νέον γε μὲν ἠελίοιο δυομένου Χερόνησον ἐπὶ προύχουσαν ἵκοντο. ἔνθα σφιν λαιψηρὸς ἄη νότοσ, ἱστία δ΄ οὔρῳ στησάμενοι κούρης ̓αθαμαντίδος αἰπὰ ῥέεθρα εἰσέβαλον· πέλαγος δὲ τὸ μὲν καθύπερθε λέλειπτο ἦρι, τὸ δ΄ ἐννύχιοι ̔ροιτειάδος ἔνδοθεν ἀκτῆς μέτρεον, ̓ιδαίην ἐπὶ δεξιὰ γαῖαν ἔχοντεσ. Δαρδανίην δὲ λιπόντες ἐπιποοσέβαλλον ̓αβύδῳ, Περκώτην δ΄ ἐπὶ τῇ καὶ ̓αβαρνίδος ἠμαθόεσσαν ἠιόνα ζαθέην τε παρήμειβον Πιτύειαν. καὶ δὴ τοίγ΄ ἐπὶ νυκτὶ διάνδιχα νηὸς ἰούσης δίνῃ πορφύροντα διήνυσαν ̔ελλήσποντον. ̓́εστι δέ τις αἰπεῖα Προποντίδος ἔνδοθι νῆσος τυτθὸν ἀπὸ Φρυγίης πολυληίου ἠπείροιο εἰς ἅλα κεκλιμένη, ὅσσον τ΄ ἐπιμύρεται ἰσθμὸς χέρσῳ ἐπιπρηνὴς καταειμένοσ· ἐν δέ οἱ ἀκταὶ ἀμφίδυμοι, κεῖνται δ΄ ὑπὲρ ὕδατος Λἰσήποιο. ̓́λρκτων μιν καλέουσιν ὄρος περιναιετάοντεσ· καὶ τὸ μὲν ὑβρισταί τε καὶ ἄγριοι ἐνναίουσιν Γηγενέεσ, μέγα θαῦμα περικτιόνεσσιν ἰδέσθαι. ἓξ γὰρ ἑκάστῳ χεῖρες ὑπέρβιοι ἠερέθονται, αἱ μὲν ἀπὸ στιβαρῶν ὤμων δύο, ταὶ δ΄ ὑπένερθεν τέσσαρες αἰνοτάτῃσιν ἐπὶ πλευρῇς ἀραρυῖαι. ἰσθμὸν δ΄ αὖ πεδίον τε Δολίονες ἀμφενέμοντο ἀνέρεσ· ἐν δ΄ ἥρως Λἰνήιος υἱὸς ἄνασσεν Κύζικοσ, ὃν κούρη δίου τέκεν Εὐσώροιο Αἰνήτη. τοὺς δ΄ οὔτι καὶ ἔκπαγλοί περ ἐόντες Γηγενέες σίνοντο, Ποσειδάωνος ἀρωγῇ· τοῦ γὰρ ἔσαν τὰ πρῶτα Δολίονες ἐκγεγαῶτεσ. ἔνθ΄ ̓αργὼ προύτυψεν ἐπειγομένη ἀνέμοισιν Θρηικίοισ, Καλὸς δὲ λιμὴν ὑπέδεκτο θέουσαν. κεῖσε καὶ εὐναίης ὀλίγον λίθον ἐκλύσαντες Τίφυος ἐννεσίῃσιν ὑπὸ κρήνῃ ἐλίποντο, κρήνῃ ὑπ΄ ̓αρτακίῃ· ἕτερον δ΄ ἔλον, ὅστις ἀρήρει, βριθύν· ἀτὰρ κεῖνόν γε θεοπροπίαις ̔εκάτοιο Νηλεΐδαι μετόπισθεν ̓ιάονες ἱδρύσαντο ἱερόν, ἣ θέμις ἦεν, ̓ιησονίης ἐν ̓αθήνησ.  Τοὺς δ΄ ἄμυδις φιλότητι Δολίονες ἠδὲ καὶ αὐτὸς Κύζικος ἀντήσαντες ὅτε στόλον ἠδὲ γενέθλην ἔκλυον, οἵτινες εἶεν, ἐυξείνως ἀρέσαντο, καί σφεας εἰρεσίῃ πέπιθον προτέρωσε κιόντας ἄστεος ἐν λιμένι πρυμνήσια νηὸς ἀνάψαι, ἔνθ΄ οἵγ΄ ̓εκβασίῳ βωμὸν θέσαν ̓απόλλωνι εἱσάμενοι παρὰ θῖνα, θυηπολίης τ΄ ἐμελοντο. δῶκεν δ΄ αὐτὸς ἄναξ λαρὸν μέθυ δευουένοισιν μῆλά θ΄ ὁμοῦ· δὴ γάρ οἱ ἔην φάτισ, εὖτ΄ ἂν ἵκωνται ἀνδρῶν ἡρώων θεῖος στόλοσ, αὐτίκα τόνγε μείλιχον ἀντιάαν, μηδὲ πτολέμοιο μέλεσθαι. ἶσόν που κἀκείνῳ ἐπισταχύεσκον ἴουλοι, οὐδέ νύ πω παίδεσσιν ἀγαλλόμενος μεμόρητο· ἀλλ΄ ἔτι οἱ κατὰ δώματ΄ ἀκήρατος ἦεν ἄκοιτις ὠδίνων, Μέροπος Περκωσίου ἐκγεγαυῖα, Κλείτη ἐυπλόκαμοσ, τὴν μὲν νέον ἐξέτι πατρὸς θεσπεσίοις ἕδνοισιν ἀνήγαγεν ἀντιπέρηθεν. ἀλλὰ καὶ ὧς θάλαμόν τε λιπὼν καὶ δέμνια νύμφης τοῖς μέτα δαῖτ΄ ἀλέγυνε, βάλεν δ΄ ἀπὸ δείματα θυμοῦ. ἀλλήλους δ΄ ἐρέεινον ἀμοιβαδίσ· ἤτοι ὁ μέν σφεων πεύθετο ναυτιλίης ἄνυσιν, Πελίαό τ΄ ἐφετμάσ· οἱ δὲ περικτιόνων πόλιας καὶ κόλπον ἅπαντα εὐρείης πεύθοντο Προποντίδοσ· οὐ μὲν ἐπιπρὸ ἠείδει καταλέξαι ἐελδομένοισι δαῆναι. ἠοῖ δ΄ εἰσανέβαν μέγα Δίνδυμον, ὄφρα καὶ αὐτοὶ θηήσαιντο πόρους κείνης ἁλόσ· ἐκ δ΄ ἄρα τοίγε νῆα Χυτοῦ λιμένος προτέρω ἐξήλασαν ὅρμον· ἥδε δ΄ ̓ιησονίη πέφαται ὁδόσ, ἥνπερ ἔβησαν. Γηγενέες δ΄ ἑτέρωθεν ἀπ΄ οὔρεος ἀίξαντες φράξαν ἀπειρεσίοιο Χυτοῦ στόμα νειόθι πέτρῃς πόντιον, οἷά τε θῆρα λοχώμενοι ἔνδον ἐόντα. ἀλλὰ γὰρ αὖθι λέλειπτο σὺν ἀνδράσιν ὁπλοτέροισιν ̔ηρακλέησ, ὃς δή σφι παλίντονον αἶψα τανύσσας τόξον ἐπασσυτέρους πέλασε χθονί· τοὶ δὲ καὶ αὐτοὶ πέτρας ἀμφιρρῶγας ἀερτάζοντες ἔβαλλον. δὴ γάρ που κἀκεῖνα θεὰ τρέφεν αἰνὰ πέλωρα ̔́ηρη, Ζηνὸς ἄκοιτισ, ἀέθλιον ̔ηρακλῆι. σὺν δὲ καὶ ὧλλοι δῆθεν ὑπότροποι ἀντιόωντεσ, πρίν περ ἀνελθέμεναι σκοπιήν, ἥπτοντο φόνοιο Γηγενέων ἥρωες ἀρήιοι, ἠμὲν ὀιστοῖς ἠδὲ καὶ ἐγχείῃσι δεδεγμένοι, εἰσόκε πάντας ἀντιβίην ἀσπερχὲς ὀρινομένους ἐδάιξαν. ὡς δ΄ ὅτε δούρατα μακρὰ νέον πελέκεσσι τυπέντα ὑλοτόμοι στοιχηδὸν ἐπὶ ῥηγμῖνι βάλωσιν, ὄφρα νοτισθέντα κρατεροὺς ἀνεχοίατο γόμφουσ· ὧς οἱ ἐνὶ ξυνοχῇ λιμένος πολιοῖο τέταντο ἑξείησ, ἄλλοι μὲν ἐς ἁλμυρὸν ἀθρόοι ὕδωρ δύπτοντες κεφαλὰς καὶ στήθεα, γυῖα δ΄ ὕπερθεν χέρσῳ τεινάμενοι· τοὶ δ΄ ἔμπαλιν, αἰγιαλοῖο κράατα μὲν ψαμάθοισι, πόδας δ΄ εἰς βένθος ἔρειδον, ἄμφω ἅμ΄ οἰωνοῖσι καὶ ἰχθύσι κύρμα γενέσθαι.  ̔́ηρωες δ΄, ὅτε δή σφιν ἀταρβὴς ἔπλετ΄ ἄεθλοσ, δὴ τότε πείσματα νηὸς ἐπὶ πνοιῇς ἀνέμοιο λυσάμενοι προτέρωσε διὲξ ἁλὸς οἶδμα νέοντο. ἡ δ΄ ἔθεεν λαίφεσσι πανήμεροσ· οὐ μὲν ἰούσης νυκτὸς ἔτι ῥιπὴ μένεν ἔμπεδον, ἀλλὰ θύελλαι ἀντίαι ἁρπάγδην ὀπίσω φέρον, ὄφρ΄ ἐπέλασσαν αὖτις ἐυξείνοισι Δολίοσιν ἐκ δ΄ ἄρ΄ ἔβησαν αὐτονυχί· ̔ιερὴ δὲ φατίζεται ἥδ΄ ἔτι πέτρη, ᾗ πέρι πείσματα νηὸς ἐπεσσύμενοι ἐβάλοντο. οὐδέ τις αὐτὴν νῆσον ἐπιφραδέως ἐνόησεν ἔμμεναι· οὐδ΄ ὑπὸ νυκτὶ Δολίονες ἂψ ἀνιόντας ἥρωας νημερτὲς ἐπήισαν· ἀλλά που ἀνδρῶν Μακριέων εἴσαντο Πελασγικὸν ἄρεα κέλσαι. τῶ καὶ τεύχεα δύντες ἐπὶ σφίσι χεῖρας ἄειραν. σὺν δ΄ ἔλασαν μελίας τε καὶ ἀσπίδας ἀλλήλοισιν ὀξείῃ ἴκελοι ῥιπῇ πυρόσ, ἥ τ΄ ἐνὶ θάμνοις αὐαλέοισι πεσοῦσα κορύσσεται· ἐν δὲ κυδοιμὸς δεινός τε ζαμενής τε Δολιονίῳ πέσε δήμῳ. οὐδ΄ ὅγε δηιοτῆτος ὑπὲρ μόρον αὖτις ἔμελλεν οἴκαδε νυμφιδίους θαλάμους καὶ λέκτρον ἱκέσθαι. ἀλλά μιν Λἰσονίδης τετραμμένον ἰθὺς ἑοῖο πλῆξεν ἐπαΐξας στῆθος μέσον, ἀμφὶ δὲ δουρὶ ὀστέον ἐρραίσθη· ὁ δ΄ ἐνὶ ψαμάθοισιν έλυσθεὶς μοῖραν ἀνέπλησεν. τὴν γὰρ θέμις οὔποτ΄ ἀλύξαι θνητοῖσιν· πάντῃ δὲ περὶ μέγα πέπταται ἕρκοσ. ὧς τὸν ὀιόμενόν που ἀδευκέος ἔκτοθεν ἄτης εἶναι ἀριστήων αὐτῇ ὑπὸ νυκτὶ πέδησεν μαρνάμενον κείνοισι· πολεῖς δ΄ ἐπαρηγόνες ἄλλοι ἔκταθεν· ̔ηρακλέης μὲν ἐνήρατο Τηλεκλῆα ἠδὲ Μεγαβρόντην· Σφόδριν δ΄ ἐνάριξεν ̓́ακαστοσ· Πηλεὺς δὲ Ζέλυν εἷλεν ἀρηίθοόν τε Γέφυρον. αὐτὰρ ἐυμμελίης Τελαμὼν Βασιλῆα κατέκτα. ̓́ιδας δ΄ αὖ Προμέα, Κλυτίος δ΄ ̔υάκινθον ἔπεφνεν, Τυνδαρίδαι δ΄ ἄμφω Μεγαλοσσάκεα Φλογίον τε. Οἰνεΐδης δ΄ ἐπὶ τοῖσιν ἕλεν θρασὺν ̓ιτυμονῆα ἠδὲ καὶ ̓αρτακέα, πρόμον ἀνδρῶν· οὓς ἔτι πάντας ἐνναέται τιμαῖς ἡρωίσι κυδαίνουσιν. οἱ δ΄ ἄλλοι εἴξαντες ὑπέτρεσαν, ἠύτε κίρκους ὠκυπέτας ἀγεληδὸν ὑποτρέσσωσι πέλειαι. ἐς δὲ πύλας ὁμάδῳ πέσον ἀθρόοι· αἶψα δ΄ ἀυτῆς πλῆτο πόλις στονόεντος ὑποτροπίῃ πολέμοιο. ἠῶθεν δ΄ ὀλοὴν καὶ ἀμήχανον εἰσενόησαν ἀμπλακίην ἄμφω· στυγερὸν δ΄ ἄχος εἷλεν ἰδόντας ἥρωας Μινύας Αἰνήιον υἷα πάροιθεν Κύζικον ἐν κονίῃσι καὶ αἵματι πεπτηῶτα. ἤματα δὲ τρία πάντα γόων, τίλλοντό τε χαίτας αὐτοὶ ὁμῶς λαοί τε Δολίονεσ. αὐτὰρ ἔπειτα τρὶς περὶ χαλκείοις σὺν τεύχεσι δινηθέντες τύμβῳ ἐνεκτερέιξαν, ἐπειρήσαντό τ΄ ἀέθλων, ἣ θέμισ, ἂμ πεδίον λειμώνιον, ἔνθ΄ ἔτι νῦν περ ἀγκέχυται τόδε σῆμα καὶ ὀψιγόνοισιν ἰδέσθαι. οὐδὲ μὲν οὐδ΄ ἄλοχος Κλείτη φθιμένοιο λέλειπτο οὗ πόσιος μετόπισθε· κακῷ δ΄ ἐπὶ κύντερον ἄλλο ἤνυσεν, ἁψαμένη βρόχον αὐχένι. τὴν δὲ καὶ αὐταὶ νύμφαι ἀποφθιμένην ἀλσηίδες ὠδύραντο· καί οἱ ἀπὸ βλεφάρων ὅσα δάκρυα χεῦαν ἔραζε, πάντα τάγε κρήνην τεῦξαν θεαί, ἣν καλέουσιν Κλείτην, δυστήνοιο περικλεὲς οὔνομα νύμφησ. αἰνότατον δὴ κεῖνο Δολιονίῃσι γυναιξὶν ἀνδράσι τ΄ ἐκ Διὸς ἦμαρ ἐπήλυθεν· οὐδὲ γὰρ αὐτῶν ἔτλη τις πάσσασθαι ἐδητύοσ, οὐδ΄ ἐπὶ δηρὸν ἐξ ἀχέων ἔργοιο μυληφάτου ἐμνώοντο· ἀλλ΄ αὔτως ἄφλεκτα διαζώεσκον ἔδοντεσ. ἔνθ΄ ἔτι νῦν, εὖτ΄ ἄν σφιν ἐτήσια χύτλα χέωνται Κύζικον ἐνναίοντες ̓ιάονεσ, ἔμπεδον αἰεὶ πανδήμοιο μύλης πελάνους ἐπαλετρεύουσιν.  ̓εκ δὲ τόθεν τρηχεῖαι ἀνηέρθησαν ἄελλαι ἤμαθ΄ ὁμοῦ νύκτας τε δυώδεκα, τοὺς δὲ καταῦθι ναυτίλλεσθαι ἔρυκον. ἐπιπλομένῃ δ΄ ἐνὶ νυκτὶ ὧλλοι μέν ῥα πάρος δεδμημένοι εὐνάζοντο ὕπνῳ ἀριστῆες πύματον λάχοσ· αὐτὰρ ̓́ακαστος Μόψος τ΄ ̓αμπυκίδης ἀδινὰ κνώσσοντας ἔρυντο. ἡ δ΄ ἄρ΄ ὑπὲρ ξανθοῖο καρήατος Αἰσονίδαο πωτᾶτ΄ ἀλκυονὶς λιγυρῇ ὀπὶ θεσπίζουσα λῆξιν ὀρινομένων ἀνέμων· συνέηκε δὲ Μόψος ἀκταίης ὄρνιθος ἐναίσιμον ὄσσαν ἀκούσασ. καὶ τὴν μὲν θεὸς αὖτις ἀπέτραπεν, ἷζε δ΄ ὕπερθεν νηίου ἀφλάστοιο μετήορος ἀίξασα. τὸν δ΄ ὅγε κεκλιμένον μαλακοῖς ἐνὶ κώεσιν οἰῶν. κινήσας ἀνέγειρε παρασχεδόν, ὧδέ τ΄ ἔειπεν· "Αἰσονίδη, χρειώ σε τόδ΄ ἱερὸν εἰσανιόντα Δινδύμου ὀκριόεντος ἐύθρονον ἱλάξασθαι μητέρα συμπάντων μακάρων· λήξουσι δ΄ ἄελλαι ζαχρηεῖσ· τοίην γὰρ ἐγὼ νέον ὄσσαν ἄκουσα ἀλκυόνος ἁλίησ, ἥ τε κνώσσοντος ὕπερθεν σεῖο πέριξ τὰ ἕκαστα πιφαυσκομένη πεπότηται. ἐκ γὰρ τῆς ἄνεμοί τε θάλασσά τε νειόθι τε χθὼν πᾶσα πεπείρανται νιφόεν θ΄ ἕδος Οὐλύμποιο· καί οἱ, ὅτ΄ ἐξ ὀρέων μέγαν οὐρανὸν εἰσαναβαίνῃ, Ζεὺς αὐτὸς Κρονίδης ὑποχάζεται. ὧς δὲ καὶ ὧλλοι ἀθάνατοι μάκαρες δεινὴν θεὸν ἀμφιέπουσιν." ̔͂ως φάτο· τῷ δ΄ ἀσπαστὸν ἔπος γένετ΄ εἰσαΐοντι. ὤρνυτο δ΄ ἐξ εὐνῆς κεχαρημένοσ· ὦρσε δ΄ ἑταίρους πάντας ἐπισπέρχων, καί τέ σφισιν ἐγρομένοισιν ̓αμπυκίδεω Μόψοιο θεοπροπίας ἀγόρευεν. αἶψα δὲ κουρότεροι μὲν ἀπὸ σταθμῶν ἐλάσαντες ἔνθεν ἐς αἰπεινὴν ἄναγον βόας οὔρεος ἄκρην. οἱ δ΄ ἄρα λυσάμενοι ̔ιερῆς ἐκ πείσματα πέτρης ἤρεσαν ἐς λιμένα Θρηίκιον· ἂν δὲ καὶ αὐτοὶ βαῖνον, παυροτέρους ἑτάρων ἐν νηὶ λιπόντεσ. τοῖσι δὲ Μακριάδες σκοπιαὶ καὶ πᾶσα περαίη Θρηικίης ἐνὶ χερσὶν ἑαῖς προυφαίνετ΄ ἰδέσθαι· φαίνετο δ΄ ἠερόεν στόμα Βοσπόρου ἠδὲ κολῶναι Μυσίαι· ἐκ δ΄ ἑτέρης ποταμοῦ ῥόος Αἰσήποιο ἄστυ τε καὶ πεδίον Νηπήιον ̓αδρηστείησ. ἔσκε δέ τι στιβαρὸν στύπος ἀμπέλου ἔντροφον ὕλῃ, πρόχνυ γεράνδρυον· τὸ μὲν ἔκταμον, ὄφρα πέλοιτο δαίμονος οὐρείης ἱερὸν βρέτασ· ἔξεσε δ΄ ̓́αργος εὐκόσμωσ, καὶ δή μιν ἐπ΄ ὀκριόεντι κολωνῷ ἵδρυσαν φηγοῖσιν ἐπηρεφὲς ἀκροτάτῃσιν, αἵ ῥά τε πασάων πανυπέρταται ἐρρίζωνται. βωμὸν δ΄ αὖ χέραδος παρενήνεον· ἀμφὶ δὲ φύλλοις στεψάμενοι δρυΐνοισι θυηπολίης ἐμέλοντο Μητέρα Δινδυμίην πολυπότνιαν ἀγκαλέοντεσ, ἐνναέτιν Φρυγίησ, Τιτίην θ΄ ἅμα Κύλληνόν τε, οἳ μοῦνοι πολέων μοιρηγέται ἠδὲ πάρεδροι Μητέρος ̓ιδαίης κεκλήαται, ὅσσοι ἔασιν Δάκτυλοι ̓ιδαῖοι Κρηταιέεσ, οὕς ποτε νύμφη ̓αγχιάλη Δικταῖον ἀνὰ σπέος ἀμφοτέρῃσιν δραξαμένη γαίης Οἰαξίδος ἐβλάστησεν. πολλὰ δὲ τήνγε λιτῇσιν ἀποστρέψαι ἐριώλας Λἰσονίδης γουνάζετ΄ ἐπιλλείβων ἱεροῖσιν αἰθομένοισ· ἄμυδις δὲ νέοι ̓ορφῆος ἀνωγῇ σκαίροντες βηταρμὸν ἐνόπλιον ὠρχήσαντο, καὶ σάκεα ξιφέεσσιν ἐπέκτυπον, ὥς κεν ἰωὴ δύσφημος πλάζοιτο δι΄ ἠέροσ, ἣν ἔτι λαοὶ κηδείῃ βασιλῆος ἀνέστενον. ἔνθεν ἐσαιεὶ ῥόμβῳ καὶ τυπάνῳ ̔ρείην Φρύγες ἱλάσκονται. ἡ δέ που εὐαγέεσσιν ἐπὶ φρένα θῆκε θυηλαῖς ἀνταίη δαίμων· τὰ δ΄ ἐοικότα σήματ΄ ἔγεντο. δένδρεα μὲν καρπὸν χέον ἄσπετον, ἀμφὶ δὲ ποσσὶν αὐτομάτη φύε γαῖα τερείνης ἄνθεα ποίησ. θῆρες δ΄ εἰλυούς τε κατὰ ξυλόχους τε λιπόντες οὐρῇσιν σαίνοντες ἐπήλυθον. ἡ δὲ καὶ ἄλλο θῆκε τέρασ· ἐπεὶ οὔτι παροίτερον ὕδατι νᾶεν Δίνδυμον· ἀλλά σφιν τότ΄ ἀνέβραχε διψάδος αὔτως ἐκ κορυφῆς ἄλληκτον· ̓ιησονίην δ΄ ἐνέπουσιν κεῖνο ποτὸν κρήνην περιναιέται ἄνδρες ὀπίσσω. καὶ τότε μὲν δαῖτ΄ ἀμφὶ θεᾶς θέσαν οὔρεσιν ̓́αρκτων, μέλποντες ̔ρείην πολυπότνιαν· αὐτὰρ ἐς ἠὼ ληξάντων ἀνέμων νῆσον λίπον εἰρεσίῃσιν.  ̓́ενθ΄ ἔρις ἄνδρα ἕκαστον ἀριστήων ὀρόθυνεν, ὅστις ἀπολλήξειε πανύστατοσ. ἀμφὶ γὰρ αἰθὴρ νήνεμος ἐστόρεσεν δίνασ, κατὰ δ΄ εὔνασε πόντον. οἱ δὲ γαληναίῃ πίσυνοι ἐλάασκον ἐπιπρὸ νῆα βίῃ· ?? δ΄ οὔ κε διὲξ ἁλὸς ἀίσσουσαν οὐδὲ Ποσειδάωνος ἀελλόποδες κίχον ἵπποι. ἔμπης δ΄ ἐγρομένοιο σάλου ζαχρηεσιν αὔραισ, αἳ νέον ἐκ ποταμῶν ὑπὸ δείελον ἠερέθονται, τειρόμενοι καὶ δὴ μετελώφεον· αὐτὰρ ὁ τούσγε πασσυδίῃ μογέοντας ἐφέλκετο κάρτεϊ χειρῶν ̔ηρακλέησ, ἐτίνασσε δ΄ ἀρη??ότα δούρατα νηόσ. ἀλλ΄ ὅτε δὴ Μυσῶν λελιημένοι ἠπείροιο ̔ρυνδακίδας προχοὰς μέγα τ΄ ἠρίον Λἰγαίωνος τυτθὸν ὑπὲκ Φρυγίης παρεμέτρεον εἰσορόωντεσ, δὴ τότ΄ ἀνοχλίζων τετρηχότος οἴδματος ὁλκοὺς μεσσόθεν ἆξεν ἐρετμόν. ἀτὰρ τρύφος ἄλλο μὲν αὐτὸς ἄμφω χερσὶν ἔχων πέσε δόχμιοσ, ἄλλο δὲ πόντος κλύζε παλιρροθίοισι φέρων. ἀνὰ δ΄ ἕζετο σιγῇ παπταίνων· χεῖρες γὰρ ἀήθεον ἠρεμέουσαι. ̓͂ημος δ΄ ἀγρόθεν εἶσι φυτοσκάφος ἤ τις ἀροτρεὺς ἀσπασίως εἰς αὖλιν ἑήν, δόρποιο χατίζων, αὐτοῦ δ΄ ἐν προμολῇ τετρυμένα γούνατ΄ ἔκαμψεν αὐσταλέος κονίῃσι, περιτριβέας δέ τε χεῖρας εἰσορόων κακὰ πολλὰ ἑῇ ἠρήσατο γαστρί· τῆμος ἄρ΄ οἵγ΄ ἀφίκοντο Κιανίδος ἤθεα γαίης ἀμφ΄ ̓αργανθώνειον ὄρος προχοάς τε Κίοιο. τοὺς μὲν ἐυξείνως Μυσοὶ φιλότητι κιόντας δειδέχατ΄, ἐνναέται κείνης χθονόσ, ἤιά τέ σφιν μῆλά τε δευομένοις μέθυ τ΄ ἄσπετον ἐγγυάλιξαν. ἔνθα δ΄ ἔπειθ΄ οἱ μὲν ξύλα κάγκανα, τοὶ δὲ λεχαίην φυλλάδα λειμώνων φέρον ἄσπετον ἀμήσαντεσ, στόρνυσθαι· τοὶ δ΄ ἀμφὶ πυρήια δινεύεσκον· οἱ δ΄ οἶνον κρητῆρσι κέρων, πονέοντο τε δαῖτα, ̓εκβασίῳ ῥέξαντες ὑπὸ κνέφας ̓απόλλωνι. Αὐτὰρ ὁ δαίνυσθαι ἑτάροις οἷς εὖ ἐπιτείλας βῆ ῥ̓ ἴμεν εἰς ὕλην υἱὸς Διόσ, ὥς κεν ἐρετμὸν οἷ αὐτῷ φθαίη καταχείριον ἐντύνασθαι. εὗρεν ἔπειτ΄ ἐλάτην ἀλαλήμενοσ, οὔτε τι πολλοῖς ἀχθομένην ὄζοισ, οὐδὲ μέγα τηλεθόωσαν, ἀλλ΄ οἷον ταναῆς ἔρνος πέλει αἰγείροιο· τόσση ὁμῶς μῆκός τε καὶ ἐς πάχος ἦεν ἰδέσθαι. ῥίμφα δ΄ ὀιστοδόκην μὲν ἐπὶ χθονὶ θῆκε φαρέτρην αὐτοῖσιν τόξοισιν, ἔδυ δ΄ ἀπὸ δέρμα λέοντοσ. τὴν δ΄ ὅγε χαλκοβαρεῖ ῥοπάλῳ δαπέδοιο τινάξας νειόθεν ἀμφοτέρῃσι περὶ στύπος ἔλλαβε χερσίν, ἠνορέῃ πίσυνοσ· ἐν δὲ πλατὺν ὦμον ἔρεισεν εὖ διαβάσ· πεδόθεν δὲ βαθύρριζόν περ ἐοῦσαν προσφὺς ἐξήειρε σὺν αὐτοῖς ἔχμασι γαίησ. ὡς δ΄ ὅταν ἀπροφάτως ἱστόν νεόσ, εὖτε μάλιστα χειμερίη ὀλοοῖο δύσις πέλει ̓ωρίωνοσ, ὑψόθεν ἐμπλήξασα θοὴ ἀνέμοιο κατάιξ αὐτοῖσι σφήνεσσιν ὑπὲκ προτόνων ἐρύσηται· ὧς ὅγε τὴν ἤειρεν. ὁμοῦ δ΄ ἀνὰ τόξα καὶ ἰοὺς δέρμα θ΄ ἑλὼν ῥόπαλόν τε παλίσσυτος ὦρτο νέεσθαι.  Τόφρα δ΄ ̔́υλας χαλκέῃ σὺν κάλπιδι νόσφιν ὁμίλου δίζητο κρήνης ἱερὸν ῥόον, ὥς κέ οἱ ὕδωρ φθαίη ἀφυσσάμενος ποτιδόρπιον, ἄλλα τε πάντα ὀτραλέως κατὰ κόσμον ἐπαρτίσσειεν ἰόντι. δὴ γάρ μιν τοίοισιν ἐν ἤθεσιν αὐτὸς ἔφερβεν, νηπίαχον τὰ πρῶτα δόμων ἐκ πατρὸς ἀπούρασ, δίου Θειοδάμαντοσ, ὃν ἐν Δρυόπεσσιν ἔπεφνεν νηλειῶσ, βοὸς ἀμφὶ γεωμόρου ἀντιόωντα. ἤτοι ὁ μὲν νειοῖο γύας τέμνεσκεν ἀρότρῳ Θειοδάμας ἀνίῃ βεβολημένοσ· αὐτὰρ ὁ τόνγε βοῦν ἀρότην ἤνωγε παρασχέμεν οὐκ ἐθέλοντα. ἵετο γὰρ πρόφασιν πολέμου Δρυόπεσσι βαλέσθαι λευγαλέην, ἐπεὶ οὔτι δίκης ἀλέγοντες ἔναιον. ἀλλὰ τὰ μὲν τηλοῦ κεν ἀποπλάγξειεν ἀοιδῆσ. αἶψα δ΄ ὅγε κρήνην μετεκίαθεν, ἣν καλέουσιν Πηγὰς ἀγχίγυοι περιναιέται. οἱ δέ που ἄρτι νυμφάων ἵσταντο χοροί· μέλε γάρ σφισι πάσαισ, ὅσσαι κεῖσ΄ ἐρατὸν νύμφαι ῥίον ἀμφενέμοντο, ̓́αρτεμιν ἐννυχίῃσιν ἀεὶ μέλπεσθαι ἀοιδαῖσ. αἱ μέν, ὅσαι σκοπιὰς ὀρέων λάχον ἢ καὶ ἐναύλουσ, αἵγε μὲν ὑλήωροι ἀπόπροθεν ἐστιχόωντο, ἡ δὲ νέον κρήνης ἀνεδύετο καλλινάοιο νύμφη ἐφυδατίη· τὸν δὲ σχεδὸν εἰσενόησεν κάλλεϊ καὶ γλυκερῇσιν ἐρευθόμενον χαρίτεσσιν. πρὸς γάρ οἱ διχόμηνις ἀπ΄ αἰθέρος αὐγάζουσα βάλλε σεληναίη. τὴν δὲ φρένας ἐπτοίησεν Κύπρισ, ἀμηχανίῃ δὲ μόλις συναγείρατο θυμόν. αὐτὰρ ὅγ΄ ὡς τὰ πρῶτα ῥόῳ ἔνι κάλπιν ἔρεισεν λέχρις ἐπιχριμφθείσ, περὶ δ΄ ἄσπετον ἔβραχεν ὕδωρ χαλκὸν ἐς ἠχήεντα φορεύμενον, αὐτίκα δ΄ ἥγε λαιὸν μὲν καθύπερθεν ἐπ΄ αὐχένος ἄνθετο πῆχυν κύσσαι ἐπιθύουσα τέρεν στόμα· δεξιτερῇ δὲ ἀγκῶν΄ ἔσπασε χειρί, μέσῃ δ΄ ἐνικάββαλε δίνῃ. Τοῦ δ΄ ἥρως ἰάχοντος ἐπέκλυεν οἶος ἑταίρων Εἰλατίδης Πολύφημοσ, ἰὼν προτέρωσε κελεύθου, δέκτο γὰρ ̔ηρακλῆα πελώριον, ὁππόθ΄ ἵκοιτο. βῆ δὲ μεταΐξας Πηγέων σχεδόν, ἠύτε τις θὴρ ἄγριοσ, ὅν ῥά τε γῆρυς ἀπόπροθεν ἵκετο μήλων, λιμῷ δ΄ αἰθόμενος μετανίσσεται, οὐδ΄ ἐπέκυρσεν ποίμνῃσιν· πρὸ γὰρ αὐτοὶ ἐνὶ σταθμοῖσι νομῆες ἔλσαν· ὁ δὲ στενάχων βρέμει ἄσπετον, ὄφρα κάμῃσιν· ὧς τότ΄ ἄρ΄ Εἰλατίδης μεγάλ΄ ἔστενεν, ἀμφὶ δὲ χῶρον φοίτα κεκληγώσ· μελέη δέ οἱ ἔπλετο φωνή. αἶψα δ΄ ἐρυσσάμενος μέγα φάσγανον ὦρτο δίεσθαι, μήπως ἢ θήρεσσιν ἕλωρ πέλοι, ἠέ μιν ἄνδρες μοῦνον ἐόντ΄ ἐλόχησαν, ἄγουσι δὲ ληίδ΄ ἑτοίμην. ἔνθ΄ αὐτῷ ξύμβλητο κατὰ στίβον ̔ηρακλῆι γυμνὸν ἐπαΐσσων παλάμῃ ξίφοσ· εὖ δέ μιν ἔγνω σπερχόμενον μετὰ νῆα διὰ κνέφασ. αὐτίκα δ΄ ἄτην ἔκφατο λευγαλέην, βεβαρημένος ἄσθματι θυμόν·  "Δαιμόνιε, στυγερόν τοι ἄχος πάμπρωτος ἐνίψω. οὐ γὰρ ̔́υλας κρήνηνδε κιὼν σόος αὖτις ἱκάνει. ἀλλά ἑ ληιστῆρες ἐνιχρίμψαντες ἄγουσιν, ἢ θῆρες σίνονται· ἐγὼ δ΄ ἰάχοντος ἄκουσα." ̔͂ως φάτο· τῷ δ΄ ἀίοντι κατὰ κροτάφων ἅλις ἱδρὼς κήκιεν, ἐν δὲ κελαινὸν ὑπὸ σπλάγχνοις ζέεν αἷμα. χωόμενος δ΄ ἐλάτην χαμάδις βάλεν, ἐς δὲ κέλευθον τὴν θέεν, ᾗ πόδες αὐτὸν ὑπέκφερον ἀίσσοντα. ὡς δ΄ ὅτε τίς τε μύωπι τετυμμένος ἔσσυτο ταῦρος πίσεά τε προλιπὼν καὶ ἑλεσπίδασ, οὐδὲ νομήων οὐδ΄ ἀγέλης ὄθεται, πρήσσει δ΄ ὁδόν, ἄλλοτ΄ ἄπαυστοσ, ἄλλοτε δ΄ ἱστάμενοσ, καὶ ἀνὰ πλατὺν αὐχέν΄ ἀείρων ἵησιν μύκημα, κακῷ βεβολημένος οἴστρῳ· ὧς ὅγε μαιμώων ὁτὲ μὲν θοὰ γούνατ΄ ἔπαλλεν συνεχέωσ, ὁτὲ δ΄ αὖτε μεταλλήγων καμάτοιο τῆλε διαπρύσιον μεγάλῃ βοάασκεν ἀυτῇ. Αὐτίκα δ΄ ἀκροτάτας ὑπερέσχεθεν ἄκριας ἀστὴρ ἠῷοσ, πνοιαὶ δὲ κατήλυθον· ὦκα δὲ Τῖφυς ἐσβαίνειν ὀρόθυνεν, ἐπαύρεσθαί τ΄ ἀνέμοιο. οἱ δ΄ εἴσβαινον ἄφαρ λελιημένοι· ὕψι δὲ νηὸς εὐναίας ἐρύσαντες ἀνεκρούσαντο κάλωασ. κυρτώθη δ΄ ἀνέμῳ λίνα μεσσόθι, τῆλε δ΄ ἀπ΄ ἀκτῆς γηθόσυνοι φορέοντο παραὶ Ποσιδήιον ἄκρην. ἦμος δ΄ οὐρανόθεν χαροπὴ ὑπολάμπεται ἠὼς ἐκ περάτης ἀνιοῦσα, διαγλαύσσουσι δ΄ ἀταρποί, καὶ πεδία δροσόεντα φαεινῇ λάμπεται αἴγλῃ, τῆμος τούσγ΄ ἐνόησαν ἀιδρείῃσι λιπόντεσ. ἐν δέ σφιν κρατερὸν νεῖκος πέσεν, ἐν δὲ κολῳὸς ἄσπετοσ, εἰ τὸν ἄριστον ἀποπρολιπόντες ἔβησαν σφωιτέρων ἑτάρων. ὁ δ΄ ἀμηχανίῃσιν ἀτυχθεὶς οὔτε τι τοῖον ἔπος μετεφώνεεν, οὔτε τι τοῖον Αἰσονίδησ· ἀλλ΄ ἧστο βαρείῃ νειόθεν ἄτῃ θυμὸν ἔδων· Τελαμῶνα δ΄ ἕλεν χόλοσ, ὧδέ τ΄ ἔειπεν· "̔͂ησ΄ αὔτως εὔκηλοσ, ἐπεί??ύ τοι ἄρμενον ἦεν ̔ηρακλῆα λιπεῖν· σέο δ΄ ἔκτοθι μῆτις ὄρωρεν, ὄφρα τὸ κείνου κῦδος ἀν΄ ̔ελλάδα μή σε καλύψῃ, αἴ κε θεοὶ δώωσιν ὑπότροπον οἴκαδε νόστον. ἀλλὰ τί μύθων ἦδοσ; ἐπεὶ καὶ νόσφιν ἑταίρων εἶμι τεῶν, οἳ τόνγε δόλον συνετεκτήναντο." ̓͂η, καὶ ἐς ̔αγνιάδην Τῖφυν θόρε· τὼ δέ οἱ ὄσσε ὄστλιγγες μαλεροῖο πυρὸς ὣς ἰνδάλλοντο. καί νύ κεν ἂψ ὀπίσω Μυσῶν ἐπὶ γαῖαν ἵκοντο λαῖτμα βιησάμενοι ἀνέμου τ΄ ἄλληκτον ἰωήν, εἰ μὴ Θρηικίοιο δύω υἷες Βορέαο Αἰακίδην χαλεποῖσιν ἐρητύεσκον ἔπεσσιν, σχέτλιοι· ἦ τέ σφιν στυγερὴ τίσις ἔπλετ΄ ὀπίσσω χερσὶν ὑφ΄ ̔ηρακλῆοσ, ὅ μιν δίζεσθαι ἔρυκον. ἄθλων γὰρ Πελίαο δεδουπότος ἂψ ἀνιόντας Τήνῳ ἐν ἀμφιρύτῃ πέφνεν, καὶ ἀμήσατο γαῖαν ἀμφ΄ αὐτοῖσ, στήλας τε δύω καθύπερθεν ἔτευξεν, ὧν ἑτέρη, θάμβος περιώσιον ἀνδράσι λεύσσειν, κίνυται ἠχήεντος ὑπὸ πνοιῇ βορέαο. καὶ τὰ μὲν ὧς ἤμελλε μετὰ χρόνον ἐκτελέεσθαι. τοῖσιν δὲ Γλαῦκος βρυχίης ἁλὸς ἐξεφαάνθη, Νηρῆος θείοιο πολυφράδμων ὑποφήτησ· ὕψι δὲ λαχνῆέν τε κάρη καὶ στήθε΄ ἀείρας νειόθεν ἐκ λαγόνων στιβαρῇ ἐπορέξατο χειρὶ νηίου ὁλκαίοιο, καὶ ἴαχεν ἐσσυμένοισιν·  "Τίπτε παρὲκ μεγάλοιο Διὸς μενεαίνετε βουλὴν Αἰήτεω πτολίεθρον ἄγειν θρασὺν ̔ηρακλῆα; ̓́αργεΐ οἱ μοῖρ΄ ἐστὶν ἀτασθάλῳ Εὐρυσθῆι ἐκπλῆσαι μογέοντα δυώδεκα πάντας ἀέθλουσ, ναίειν δ΄ ἀθανάτοισι συνέστιον, εἴ κ΄ ἔτι παύρους ἐξανύσῃ· τῶ μή τι ποθὴ κείνοιο πελέσθω. αὔτως δ΄ αὖ Πολύφημον ἐπὶ προχοῇσι Κίοιο πέπρωται Μυσοῖσι περικλεὲς ἄστυ καμόντα μοῖραν ἀναπλήσειν Χαλύβων ἐν ἀπείρονι γαίῃ. αὐτὰρ ̔́υλαν φιλότητι θεὰ ποιήσατο νύμφη ὃν πόσιν, οἷό περ οὕνεκ΄ ἀποπλαγχθέντες ἔλειφθεν." ̓͂η, καὶ κῦμ΄ ἀλίαστον ἐφέσσατο νειόθι δύψασ· ἀμφὶ δέ οἱ δίνῃσι κυκώμενον ἄφρεεν ὕδωρ πορφύρεον, κοίλην δὲ διὲξ ἁλὸς ἔκλυσε νῆα. γήθησαν δ΄ ἥρωεσ· ὁ δ΄ ἐσσυμένως ἐβεβήκει Αἰακίδης Τελαμὼν ἐς ̓ιήσονα, χεῖρα δὲ χειρὶ ἄκρην ἀμφιβαλὼν προσπτύξατο, φώνησέν τε· "Αἰσονίδη, μή μοί τι χολώσεαι, ἀφραδίῃσιν εἴ τί περ ἀασάμην· πέρι γάρ μ΄ ἄχος εἷλεν ἐνισπεῖν μῦθον ὑπερφίαλόν τε καὶ ἄσχετον, ἀλλ΄ ἀνέμοισιν δώομεν ἀμπλακίην, ὡς καὶ πάρος εὐμενέοντεσ." Τὸν δ΄ αὖτ΄ Αἴσονος υἱὸς ἐπιφραδέως προσέειπεν· "̓͂ω πέπον, ἦ μάλα δή με κακῷ ἐκυδάσσαο μύθῳ, φὰς ἐνὶ τοῖσιν ἅπασιν ἐνηέος ἀνδρὸς ἀλείτην ἔμμεναι. ἀλλ΄ οὐ θήν τοι ἀδευκέα μῆνιν ἀέξω, πρίν περ ἀνιηθείσ· ἐπεὶ οὐ περὶ πώεσι μήλων, οὐδὲ περὶ κτεάτεσσι χαλεψάμενος μενέηνασ, ἀλλ΄ ἑτάρου περὶ φωτόσ. ἔολπα δέ τοι σὲ καὶ ἄλλῳ ἀμφ΄ ἐμεῦ, εἰ τοιόνδε πέλοι ποτέ, δηρίσασθαι." ̓͂η ῥα, καὶ ἀρθμηθέντεσ, ὅπῃ πάροσ, ἑδριόωντο. τὼ δὲ Διὸς βουλῇσιν, ὁ μὲν Μυσοῖσι βαλέσθαι μέλλεν ἐπώνυμον ἄστυ πολισσάμενος ποταμοῖο Εἰλατίδης Πολύφημοσ· ὁ δ΄ Εὐρυσθῆος ἀέθλους αὖτις ἰὼν πονέεσθαι. ἐπηπείλησε δὲ γαῖαν Μυσίδ΄ ἀναστήσειν αὐτοσχεδόν, ὁππότε μή οἱ ἢ ζωοῦ εὕροιεν ̔́υλα μόρον, ἠὲ θανόντοσ. τοῖο δὲ ῥύσι΄ ὄπασσαν ἀποκρίναντες ἀρίστους υἱέας ἐκ δήμοιο, καὶ ὅρκια ποιήσαντο, μήποτε μαστεύοντες ἀπολλήξειν καμάτοιο. τούνεκεν εἰσέτι νῦν περ ̔́υλαν ἐρέουσι Κιανοί, κοῦρον Θειοδάμαντοσ, ἐυκτιμένης τε μέλονται Τρηχῖνοσ. δὴ γάρ ῥα κατ΄ αὐτόθι νάσσατο παῖδασ, οὕς οἱ ῥύσια κεῖθεν ἐπιπροέηκαν ἄγεσθαι. Νηῦν δὲ πανημερίην ἄνεμος φέρε νυκτί τε πάσῃ λάβρος ἐπιπνείων· ἀτὰρ οὐδ΄ ἐπὶ τυτθὸν ἄητο ἠοῦς τελλομένησ, οἱ δὲ χθονὸς εἰσανέχουσαν ἀκτὴν ἐκ κόλποιο μάλ΄ εὐρεῖαν ἐσιδέσθαι φρασσαμενοι, κώπῃσιν ἅμ΄ ἠελίῳ ἐπέκελσαν    ̓́ενθα δ΄ ἔσαν σταθμοί τε βοῶν αὖλίς τ΄ ̓αμύκοιο, Βεβρύκων βασιλῆος ἀγήνοροσ, ὅν ποτε νύμφη τίκτε Ποσειδάωνι Γενεθλίῳ εὐνηθεῖσα Βιθυνὶς Μελίη, ὑπεροπληέστατον ἀνδρῶν· ὅς τ΄ ἐπὶ καὶ ξείνοισιν ἀεικέα θεσμὸν ἔθηκεν, μήτιν΄ ἀποστείχειν, πρὶν πειρήσασθαι ἑοῖο πυγμαχίησ· πολέας δὲ περικτιόνων ἐδάιξεν. καὶ δὲ τότε προτὶ νῆα κιών, χρειώ μιν ἐρέσθαι ναυτιλίησ, οἵ τ΄ εἶεν, ὑπερβασίῃσιν ἄτισσεν, τοῖον δ΄ ἐν πάντεσσι παρασχεδὸν ἔκφατο μῦθον· "Κέκλυθ΄, ἁλίπλαγκτοι, τάπερ ἴδμεναι ὔμμιν ἔοικεν. οὔτινα θέσμιόν ἐστιν ἀφορμηθέντα νέεσθαι ἀνδρῶν ὀθνείων, ὅς κεν Βέβρυξι πελάσσῃ, πρὶν χείρεσσιν ἐμῇσιν ἑὰς ἀνὰ χεῖρας ἀεῖραι. τῶ καί μοι τὸν ἄριστον ἀποκριδὸν οἶον ὁμίλου πυγμαχίῃ στήσασθε καταυτόθι δηρινθῆναι. εἰ δ΄ ἂν ἀπηλεγέοντες ἐμὰς πατέοιτε θέμιστασ, ἧ κέν τις στυγερῶς κρατερὴ ἐπιέψετ΄ ἀνάγκη." ̓͂η ῥα μέγα φρονέων· τοὺς δ΄ ἄγριος εἰσαΐοντας εἷλε χόλοσ· περὶ δ΄ αὖ Πολυδεύκεα τύψεν ὁμοκλη αἶψα δ΄ ἑῶν ἑτάρων πρόμος ἵστατο, φώνησέν τε· "̓́ισχεο νῦν, μηδ΄ ἄμμι κακήν, ὅτις εὔχεαι εἶναι, φαῖνε βίην· θεσμοῖς γὰρ ὑπείξομεν, ὡς ἀγορεύεισ. αὐτὸς ἑκὼν ἤδη τοι ὑπίσχομαι ἀντιάασθαι." ̔͂ως φάτ΄ ἀπηλεγέωσ· ὁ δ΄ ἐσέδρακεν ὄμμαθ΄                     ἑλίξασ, ὥστε λέων ὑπ΄ ἄκοντι τετυμμένοσ, ὅν τ΄ ἐν ὄρεσσιν ἀνέρες ἀμφιπένονται· ὁ δ΄ ἰλλόμενός περ ὁμίλῳ τῶν μὲν ἔτ΄ οὐκ ἀλέγει, ἐπὶ δ΄ ὄσσεται οἰόθεν οἶον ἄνδρα τόν, ὅς μιν ἔτυψε παροίτατοσ, οὐδ΄ ἐδάμασσεν. ἔνθ΄ ἀπὸ Τυνδαρίδης μὲν ἐύστιπτον θέτο φᾶρος λεπταλέον, τό ῥά οἵ τις ἑὸν ξεινήιον εἶναι ὤπασε Λημνιάδων· ὁ δ΄ ἐρεμνὴν δίπτυχα λώπην αὐτῇσιν περόνῃσι καλαύροπά τε τρηχεῖαν κάββαλε, τὴν φορέεσκεν, ὀριτρεφέος κοτίνοιο. αὐτίκα δ΄ ἐγγύθι χῶρον ἑαδότα παπτήναντες ἷζον ἑοὺς δίχα πάντας ἐνὶ ψαμάθοισιν ἑταίρουσ, οὐ δέμασ, οὐδὲ φυὴν ἐναλίγκιοι εἰσοράασθαι. ἀλλ΄ ὁ μὲν ἢ ὀλοοῖο Τυφωέοσ, ἠὲ καὶ αὐτῆς Γαίης εἶναι ἔικτο πέλωρ τέκοσ, οἷα πάροιθεν χωομένη Διὶ τίκτεν· ὁ δ΄ οὐρανίῳ ἀτάλαντος ἀστέρι Τυνδαρίδησ, οὗπερ κάλλισται ἔασιν ἑσπερίην διὰ νύκτα φαεινομένου ἀμαρυγαί. τοῖος ἔην Διὸς υἱόσ, ἔτι χνοάοντας ἰούλους ἀντέλλων, ἔτι φαιδρὸς ἐν ὄμμασιν. ἀλλά οἱ ἀλκὴ καὶ μένος ἠύτε θηρὸς ἀέξετο· πῆλε δὲ χεῖρας πειράζων, εἴθ΄ ὡς πρὶν ἐυτρόχαλοι φορέονται, μηδ΄ ἄμυδις καμάτῳ τε καὶ εἰρεσίῃ βαρύθοιεν οὐ μὰν αὖτ΄ ̓́αμυκος πειρήσατο· σῖγα δ΄ ἄπωθεν ἑστηὼς εἰς αὐτὸν ἔχ΄ ὄμματα, καί οἱ ὀρέχθει θυμὸς ἐελδομένῳ στηθέων ἐξ αἷμα κεδάσσαι. τοῖσι δὲ μεσσηγὺς θεράπων ̓αμύκοιο Λυκωρεὺς θῆκε πάροιθε ποδῶν δοιοὺς ἑκάτερθεν ἱμάντας ὠμούσ, ἀζαλέουσ, περὶ δ΄ οἵγ΄ ἔσαν ἐσκληῶτεσ. αὐτὰρ ὁ τόνγ΄ ἐπέεσσιν ὑπερφιάλοισι μετηύδα·  "Τῶνδέ τοι ὅν κ΄ ἐθέλῃσθα, πάλου ἄτερ ἐγγυαλίξω αὐτὸς ἑκών, ἵνα μή μοι ἀτέμβηαι μετόπισθεν. ἀλλὰ βάλευ περὶ χειρί· δαεὶς δέ κεν ἄλλῳ ἐνίσποισ, ὅσσον ἐγὼ ῥινούς τε βοῶν περίειμι ταμέσθαι ἀζαλέασ, ἀνδρῶν τε παρηίδας αἵματι φύρσαι." ̔͂ως ἔφατ΄· αὐτὰρ ὅγ΄ οὔτι παραβλήδην ἐρίδηνεν. ἦκα δὲ μειδήσασ, οἵ οἱ παρὰ ποσσὶν ἔκειντο, τοὺς ἕλεν ἀπροφάτωσ· τοῦ δ΄ ἀντίος ἤλυθε Κάστωρ ἠδὲ Βιαντιάδης Ταλαὸς μέγασ· ὦκα δ΄ ἱμάντας ἀμφέδεον, μάλα πολλὰ παρηγορέοντες ἐς ἀλκήν. τῷ δ΄ αὖτ΄ ̓́αρητός τε καὶ ̓́ορνυτοσ, οὐδέ τι ᾔδειν νήπιοι ὕστατα κεῖνα κακῇ δήσαντες ἐν αἴσῃ. Οἱ δ΄ ἐπεὶ οὖν ἱμᾶσι διασταδὸν ἠρτύναντο, αὐτίκ΄ ἀνασχόμενοι ῥεθέων προπάροιθε βαρείας χεῖρασ, ἐπ΄ ἀλλήλοισι μένος φέρον ἀντιόωντεσ. ἔνθα δὲ Βεβρύκων μὲν ἄναξ, ἅ τε κῦμα θαλάσσης τρηχὺ θοὴν ἐπὶ νῆα κορύσσεται, ἡ δ΄ ὑπὸ τυτθὸν ἰδρείῃ πυκινοῖο κυβερνητῆρος ἀλύσκει, ἱεμένου φορέεσθαι ἔσω τοίχοιο κλύδωνοσ, ὧς ὅγε Τυνδαρίδην φοβέων ἕπετ΄, οὐδέ μιν εἴα δηθύνειν. ὁ δ΄ ἄρ΄ αἰὲν ἀνούτατος ἣν διὰ μῆτιν ἀίσσοντ΄ ἀλέεινεν· ἀπηνέα δ΄ αἶψα νοήσας πυγμαχίην, ᾗ κάρτος ἀάατοσ, ᾗ τε χερείων, στῆ ῥ̓ ἄμοτον καὶ χερσὶν ἐναντία χεῖρας ἔμιξεν. ὡς δ΄ ὅτε νήια δοῦρα θοοῖς ἀντίξοα γόμφοις ἀνέρες ὑληουργοὶ ἐπιβλήδην ἐλάοντες θείνωσι σφύρῃσιν, ἐπ΄ ἄλλῳ δ΄ ἄλλος ἄηται δοῦπος ἄδην· ὧς τοῖσι παρήιά τ΄ ἀμφοτέρωθεν καὶ γένυες κτύπεον· βρυχὴ δ΄ ὑπετέλλετ΄ ὀδόντων ἄσπετοσ, οὐδ΄ ἔλληξαν ἐπισταδὸν οὐτάζοντεσ, ἔστε περ οὐλοὸν ἆσθμα καὶ ἀμφοτέρους ἐδάμασσεν. στάντε δὲ βαιὸν ἄπωθεν ἀπωμόρξαντο μετώπων ἱδρῶ ἅλισ, καματηρὸν ἀυτμένα φυσιόωντε. ἂψ δ΄ αὖτις συνόρουσαν ἐναντίοι, ἠύτε ταύρω φορβάδος ἀμφὶ βοὸς κεκοτηότε δηριάασθον. ἔνθα δ΄ ἔπειτ΄ ̓́αμυκος μὲν ἐπ΄ ἀκροτάτοισιν ἀερθείσ, βουτύπος οἷα, πόδεσσι τανύσσατο, κὰδ δὲ βαρεῖαν χεῖρ΄ ἐπὶ οἷ πελέμιξεν· ὁ δ΄ ἀίξαντος ὑπέστη, κρᾶτα παρακλίνασ, ὤμῳ δ΄ ἀνεδέξατο πῆχυν τυτθόν· ὁ δ΄ ἄγχ΄ αὐτοῖο παρὲκ γόνυ γουνὸς ἀμσίβων κόψε μεταΐγδην ὑπὲρ οὔατοσ, ὀστέα δ΄ εἴσω ῥῆξεν· ὁ δ΄ ἀμφ΄ ὀδύνῃ γνὺξ ἤριπεν· οἱ δ΄ ἰάχησαν ἥρωες Μινύαι· τοῦ δ΄ ἀθρόος ἔκχυτο θυμόσ. Οὐδ΄ ἄρα Βέβρυκες ἄνδρες ἀφείδησαν βασιλῆοσ· ἀλλ΄ ἄμυδις κορύνας ἀζηχέας ἠδὲ σιγύννους ἰθὺς ἀνασχόμενοι Πολυδεύκεος ἀντιάασκον. τοῦ δὲ πάρος κολεῶν εὐήκεα φάσγαν΄ ἑταῖροι ἔσταν ἐρυσσάμενοι. πρῶτός γε μὲν ἀνέρα Κάστωρ ἤλασ΄ ἐπεσσύμενον κεφαλῆς ὕπερ· ἡ δ΄ ἑκάτερθεν ἔνθα καὶ ἔνθ΄ ὤμοισιν ἐπ΄ ἀμφοτέροις ἐκεάσθη. αὐτὸς δ΄ ̓ιτυμονῆα πελώριον ἠδὲ Μίμαντα, τὸν μὲν ὑπὸ στέρνοιο θοῷ ποδὶ λὰξ ἐπορούσας πλῆξε, καὶ ἐν κονίῃσι βάλεν· τοῦ δ΄ ἆσσον ἰόντος δεξιτερῇ σκαιῆς ὑπὲρ ὀφρύος ἤλασε χειρί, δρύψε δέ οἱ βλέφαρον, γυμνὴ δ΄ ὑπελείπετ΄ ὀπωπή. ̓ωρεΐδης δ΄ ̓αμύκοιο βίην ὑπέροπλος ὀπάων οὖτα Βιαντιάδαο κατὰ λαπάρην Ταλαοῖο, ἀλλά μιν οὐ κατέπεφνεν, ὅσον δ΄ ἐπὶ δέρματι μοῦνον νηδυίων ἄψαυστος ὑπὸ ζώνην θόρε χαλκόσ. αὔτως δ΄ ̓́αρητος μενεδήιον Εὐρύτου υἷα ̓́ιφιτον ἀζαλέῃ κορύνῃ στυφέλιξεν ἐλάσσασ, οὔπω κηρὶ κακῇ πεπρωμένον· ἦ τάχ΄ ἔμελλεν αὐτὸς δῃώσεσθαι ὑπὸ ξίφεϊ Κλυτίοιο. καὶ τότ΄ ἄρ΄ ̓λγκαῖος Λυκοόργοιο θρασὺς υἱὸς αἶψα μάλ΄ ἀντεταγὼν πέλεκυν μέγαν ἠδὲ κελαινὸν ἄρκτου προσχόμενος σκαιῇ δέρος ἔνθορε μέσσῳ ἐμμεμαὼς Βέβρυξιν· ὁμοῦ δέ οἱ ἐσσεύοντο Αἰακίδαι, σὺν δέ σφιν ἀρήιος ὤρνυτ΄ ̓ιήσων. ὡς δ΄ ὅτ΄ ἐνὶ σταθμοῖσιν ἀπείρονα μῆλ΄ ἐφόβησαν ἤματι χειμερίῳ πολιοὶ λύκοι ὁρμηθέντες λάθρῃ ἐυρρίνων τε κυνῶν αὐτῶν τε νομήων, μαίονται δ΄ ὅ τι πρῶτον ἐπαΐξαντες ἕλωσιν, πόλλ΄ ἐπιπαμφαλόωντες ὁμοῦ· τὰ δὲ πάντοθεν αὔτως στείνονται πίπτοντα περὶ σφίσιν· ὧς ἄρα τοίγε λευγαλέως Βέβρυκας ὑπερφιάλους ἐφόβησαν. ὡς δὲ μελισσάων σμῆνος μέγα μηλοβοτῆρες ἠὲ μελισσοκόμοι πέτρῃ ἔνι καπνιόωσιν, αἱ δ΄ ἤτοι τείως μὲν ἀολλέες ᾧ ἐνὶ σίμβλῳ βομβηδὸν κλονέονται, ἐπιπρὸ δὲ λιγνυόεντι καπνῷ τυφόμεναι πέτρης ἑκὰς ἀίσσουσιν· ὧς οἵγ΄ οὐκέτι δὴν μένον ἔμπεδον, ἀλλ΄ ἐκέδασθεν εἴσω Βεβρυκίησ, ̓αμύκου μόρον ἀγγελέοντεσ· νήπιοι, οὐδ΄ ἐνόησαν ὃ δή σφισιν ἐγγύθεν ἄλλο πῆμ΄ ἀίδηλον ἔην. πέρθοντο γὰρ ἠμὲν ἀλωαὶ ἠδ΄ οἶαι τῆμος δῄῳ ὑπὸ δουρὶ Λύκοιο καὶ Μαριανδυνῶν ἀνδρῶν, ἀπεόντος ἄνακτοσ. αἰεὶ γὰρ μάρναντο σιδηροφόρου περὶ γαίησ. οἱ δ΄ ἤδη σταθμούς τε καὶ αὔλια δηιάασκον· ἤδη δ΄ ἄσπετα μῆλα περιτροπάδην ἐτάμοντο ἥρωεσ, καὶ δή τις ἔπος μετὰ τοῖσιν ἔειπεν·  "Φράζεσθ΄ ὅττι κεν ᾗσιν ἀναλκείῃσιν ἔρεξαν, εἴ πως ̔ηρακλῆα θεὸς καὶ δεῦρ΄ ἐκόμισσε??. ἤτοι μὲν γὰρ ἐγὼ κείνου παρεόντος ἔολπα οὐδ΄ ἂν πυγμαχίῃ κρινθήμεναι· ἀλλ΄ ὅτε θεσμοὺς ἤλυθεν ἐξερέων, αὐτοῖς ἄφαρ οἷς ἀγόρευεν θεσμοῖσιν ῥοπάλῳ μιν ἀγηνορίης λελαθέσθαι. ναὶ μὲν ἀκήδεστον γαίῃ ἔνι τόνγε λιπόντες πόντον ἐπέπλωμεν· μάλα δ΄ ἡμέων αὐτὸς ἕκαστος εἴσεται οὐλομένην ἄτην, ἀπάνευθεν ἐόντοσ." ̔͂ως ἄρ΄ ἔφη· τὰ δὲ πάντα Διὸς βουλῇς ἐτέτυκτο. καὶ τότε μὲν μένον αὖθι διὰ κνέφασ, ἕλκεά τ΄ ἀνδρῶν οὐταμένων ἀκέοντο, καὶ ἀθανάτοισι θυηλὰς ῥέξαντες μέγα δόρπον ἐφώπλισαν· οὐδέ τιν΄ ὕπνος εἷλε παρὰ κρητῆρι καὶ αἰθομένοις ἱεροῖσιν. ξανθὰ δ΄ ἐρεψάμενοι δάφνῃ καθύπερθε μέτωπα ἀγχιάλῳ, τῇ, ἀκτῇ ἔπι, πρυμνήσι΄ ἀνῆπτο, ̓ορφείῃ φόρμιγγι συνοίμιον ὕμνον ἄειδον ἐμμελέωσ· περὶ δέ σφιν ἰαίνετο νήνεμος ἀκτὴ μελπομένοισ· κλεῖον δὲ Θεραπναῖον Διὸς υἷα. ̓͂ημος δ΄ ἠέλιος δροσερὰς ἐπέλαμψε κολώνας ἐκ περάτων ἀνιών, ἤγειρε δὲ μηλοβοτῆρασ, δὴ τότε λυσάμενοι νεάτης ἐκ πείσματα δάφνησ, ληίδα τ΄ εἰσβήσαντες ὅσην χρεὼ ἦεν ἄγεσθαι, πνοιῇ δινήεντ΄ ἀνὰ Βόσπορον ἰθύνοντο. ἔνθα μὲν ἠλιβάτῳ ἐναλίγκιον οὔρεϊ κῦμα ἀμφέρεται προπάροιθεν ἐπαΐσσοντι ἐοικόσ, αἰὲν ὑπὲρ νεφέων ἠερμένον· οὐδέ κε φαίης φεύξεσθαι κακὸν οἶτον, ἐπεὶ μάλα μεσσόθι νηὸς λάβρον ἐπικρέμαται, καθάπερ νέφοσ. ἀλλὰ τόγ΄ ἔμπης στόρνυται, εἴ κ΄ ἐσθλοῖο κυβερνητῆρος ἐπαύρῃ. τῶ καὶ Τίφυος οἵδε δαημοσύνῃσι νέοντο, ἀσκηθεῖς μέν, ἀτὰρ πεφοβημένοι. ἤματι δ΄ ἄλλῳ ἀντιπέρην γαίῃ Βιθυνίδι πείσματ΄ ἀνῆψαν. ̓́ενθα δ΄ ἐπάκτιον οἶκον ̓αγηνορίδης ἔχε Φινεύσ, ὃς περὶ δὴ πάντων ὀλοώτατα πήματ΄ ἀνέτλη εἵνεκα μαντοσύνησ, τήν οἱ πάρος ἐγγυάλιξεν Λητοΐδησ· οὐδ΄ ὅσσον ὀπίζετο καὶ Διὸς αὐτοῦ χρείων ἀτρεκέως ἱερὸν νόον ἀνθρώποισιν. τῶ καί οἱ γῆρας μὲν ἐπὶ δηναιὸν ἴαλλεν, ἐκ δ΄ ἕλετ΄ ὀφθαλμῶν γλυκερὸν φάοσ· οὐδὲ γάνυσθαι εἴα ἀπειρεσίοισιν ὀνείασιν, ὅσσα οἱ αἰεὶ θέσφατα πευθόμενοι περιναιέται οἴκαδ΄ ἄγειρον. ἀλλὰ διὰ νεφέων ἄφνω πέλας ἀίσσουσαι ̔́αρπυιαι στόματος χειρῶν τ΄ ἀπὸ γαμφηλῇσιν συνεχέως ἥρπαζον. ἐλείπετο δ΄ ἄλλοτε φορβῆς οὐδ΄ ὅσον, ἄλλοτε τυτθόν, ἵνα ζώων ἀκάχοιτο. καὶ δ΄ ἐπὶ μυδαλέην ὀδμὴν χέον· οὐδέ τις ἔτλη μὴ καὶ λευκανίηνδε φορεύμενοσ, ἀλλ΄ ἀποτηλοῦ ἑστηώσ· τοῖόν οἱ ἀπέπνεε λείψανα δαιτόσ. αὐτίκα δ΄ εἰσαΐων ἐνοπὴν καὶ δοῦπον ὁμίλου τούσδ΄ αὐτοὺς παριόντας ἐπήισεν, ὧν οἱ ἰόντων θέσφατον ἐκ Διὸς ἦεν ἑῆς ἀπόνασθαι ἐδωδῆσ. ὀρθωθεὶς δ΄ εὐνῆθεν, ἀκήριον ἠύτ΄ ὄνειρον, βάκτρῳ σκηπτόμενος ῥικνοῖς ποσὶν ᾖε θύραζε, τοίχους ἀμφαφόων· τρέμε δ΄ ἅψεα νισσομένοιο ἀδρανίῃ γήραι τε· πίνῳ δέ οἱ αὐσταλέος χρὼς ἐσκλήκει, ῥινοὶ δὲ σὺν ὀστέα μοῦνον ἔεργον. ἐκ δ΄ ἐλθὼν μεγάροιο καθέζετο γοῦνα βαρυνθεὶς οὐδοῦ ἐπ΄ αὐλείοιο· κάρος δέ μιν ἀμφεκάλυψεν πορφύρεοσ, γαῖαν δὲ πέριξ ἐδόκησε φέρεσθαι νειόθεν, ἀβληχρῷ δ΄ ἐπὶ κώματι κέκλιτ΄ ἄναυδοσ. οἱ δέ μιν ὡς εἴδοντο, περισταδὸν ἠγερέθοντο καὶ τάφον. αὐτὰρ ὁ τοῖσι μάλα μόλις ἐξ ὑπάτοιο στήθεος ἀμπνεύσας μετεφώνεε μαντοσύνῃσιν·  "Κλῦτε, Πανελλήνων προφερέστατοι, εἰ ἐτεὸν δὴ οἵδ΄ ὑμεῖσ, οὓς δή κρυερῇ βασιλῆος ἐφετμῇ ̔αργῴης ἐπὶ νηὸς ἄγει μετὰ κῶας ̓ιήσων. ὑμεῖς ἀτρεκέωσ. ἔτι μοι νόος οἶδεν ἕκαστα ᾗσι θεοπροπίῃσι. χάριν νύ τοι, ὦ ἄνα Λητοῦς υἱέ, καὶ ἀργαλέοισιν ἀνάπτομαι ἐν καμάτοισιν. ̔ικεσίου πρὸς Ζηνόσ, ὅτις ῥίγιστος ἀλιτροῖς ἀνδράσι, Φοίβου τ΄ ἀμφὶ καὶ αὐτῆς εἵνεκεν ̔́ηρης λίσσομαι, ᾗ περίαλλα θεῶν μέμβλεσθε κιόντεσ, χραίσμετέ μοι, ῥύσασθε δυσάμμορον ἀνέρα λύμησ, μηδέ μ΄ ἀκηδείῃσιν ἀφορμήθητε λιπόντες αὔτωσ. οὐ γὰρ μοῦνον ἐπ΄ ὀφθαλμοῖσιν ̓ερινὺς λὰξ ἐπέβη, καὶ γῆρας ἀμήρυτον ἐς τέλος ἕλκω· πρὸς δ΄ ἔτι πικρότατον κρέμαται κακὸν ἄλλο κακοῖσιν. ̔́αρπυιαι στόματός μοι ἀφαρπάζουσιν ἐδωδὴν ἔκποθεν ἀφράστοιο καταΐσσουσαι ὄλεθροι. ἴσχω δ΄ οὔτινα μῆτιν ἐπίρροθον. ἀλλά κε ῥεῖα αὐτὸς ἑὸν λελάθοιμι νόον δόρποιο μεμηλώσ, ἢ κείνασ· ὧδ΄ αἶψα διηέριαι ποτέονται. τυτθὸν δ΄ ἢν ἄρα δήποτ΄ ἐδητύος ἄμμι λίπωσιν, πνεῖ τόδε μυδαλέον τε καὶ οὐ τλητὸν μένος ὀδμῆσ· οὔ κέ τις οὐδὲ μίνυνθα βροτῶν ἄνσχοιτο πελάσσασ, οὐδ΄ εἴ οἱ ἀδάμαντος ἐληλάμενον κέαρ εἴη. ἀλλά με πικρὴ δῆτα καὶ ἄατος ἴσχει ἀνάγκη μίμνειν καὶ μίμνοντα κακῇ ἐνὶ γαστέρι θέσθαι. τὰς μὲν θέσφατόν ἐστιν ἐρητῦσαι Βορέαο υἱέασ. οὐδ΄ ὀθνεῖοι ἀλαλκήσουσιν ἐόντεσ, εἰ δὴ ἐγὼν ὁ πρίν ποτ΄ ἐπικλυτὸς ἀνδράσι Φινεὺς ὄλβῳ μαντοσύνῃ τε, πατὴρ δέ με γείνατ΄ ̓αγήνωρ· τῶν δὲ κασιγνήτην, ὅτ΄ ἐνὶ Θρῄκεσσιν ἄνασσον, Κλειοπάτρην ἕδνοισιν ἐμὸν δόμον ἦγον ἄκοιτιν." ̓́ισκεν ̓αγηνορίδησ· ἀδινὸν δ΄ ἕλε κῆδος ἕκαστον ἡρώων, πέρι δ΄ αὖτε δύω υἷας Βορέαο. δάκρυ δ΄ ὀμορξαμένω σχεδὸν ἤλυθον, ὧδέ τ΄ ἔειπεν Ζήτησ, ἀσχαλόωντος ἑλὼν χερὶ χεῖρα γέροντοσ· "͂̓α δείλ΄, οὔτινά φημι σέθεν σμυγερώτερον ἄλλον ἔμμεναι ἀνθρώπων. τί νύ τοι τόσα κήδε΄ ἀνῆπται; ἦ ῥα θεοὺς ὀλοῇσι παρήλιτες ἀφραδίῃσιν μαντοσύνας δεδαώσ; τῶ τοι μέγα μηνιόωσιν; ἄμμι γε μὴν νόος ἔνδον ἀτύζεται ἱεμένοισιν χραισμεῖν, εἰ δὴ πρόχνυ γέρας τόδε πάρθετο δαίμων νῶιν. ἀρίζηλοι γὰρ ἐπιχθονίοισιν ἐνιπαὶ ἀθανάτων. οὐδ΄ ἂν πρὶν ἐρητύσαιμεν ἰούσας ̔αρπυίασ, μάλα περ λελιημένοι, ἔστ΄ ἂν ὀμόσσῃσ, μὴ μὲν τοῖό γ΄ ἕκητι θεοῖς ἀπὸ θυμοῦ ἔσεσθαι." ̔͂ως φάτο· τοῦ δ΄ ἰθὺς κενεὰς ὁ γεραιὸς ἀνέσχεν γλήνας ἀμπετάσασ, καὶ ἀμείψατο τοῖσδ΄ ἐπέεσσιν· "Σίγα· μή μοι ταῦτα νόῳ ἔνι βάλλεο, τέκνον. ἴστω Λητοῦς υἱόσ, ὅ με πρόφρων ἐδίδαξεν μαντοσύνασ· ἴστω δὲ δυσώνυμοσ, ἥ μ΄ ἔλαχεν, κὴρ καὶ τόδ΄ ἐπ΄ ὀφθαλμῶν ἀλαὸν νέφοσ, οἵ θ΄ ὑπένερθεν δαίμονεσ, οἳ μηδ΄ ὧδε θανόντι περ εὐμενέοιεν, ὡς οὔ τις θεόθεν χόλος ἔσσεται εἵνεκ΄ ἀρωγῆσ."  Τὼ μὲν ἔπειθ΄ ὅρκοισιν ἀλαλκέμεναι μενέαινον. αἶψα δὲ κουρότεροι πεπονήατο δαῖτα γέροντι, λοίσθιον ̔αρπυίῃσιν ἑλώριον· ἐγγύθι δ΄ ἄμφω στῆσαν, ἵνα ξιφέεσσιν ἐπεσσυμένας ἐλάσειαν. καὶ δὴ τὰ πρώτισθ΄ ὁ γέρων ἔψαυεν ἐδωδῆσ· αἱ δ΄ ἄφαρ ἠύτ΄ ἄελλαι ἀδευκέεσ, ἢ στεροπαὶ ὥσ, ἀπρόφατοι νεφέων ἐξάλμεναι ἐσσεύοντο κλαγγῇ μαιμώωσαι ἐδητύοσ· οἱ δ΄ ἐσιδόντες ἥρωες μεσσηγὺς ἀνίαχον· αἱ δ΄ ἅμ΄ ἀυτῇ πάντα καταβρόξασαι ὑπὲρ πόντοιο φέροντο τῆλε παρέξ· ὀδμὴ δὲ δυσάσχετος αὖθι λέλειπτο. τάων δ΄ αὖ κατόπισθε δύω υἷες Βορέαο φάσγαν΄ ἐπισχόμενοι ὀπίσω θέον. ἐν γὰρ ἕηκεν Ζεὺς μένος ἀκάματόν σφιν· ἀτὰρ Διὸς οὔ κεν ἑπέσθην νόσφιν, ἐπεὶ ζεφύροιο παραΐσσεσκον ἀέλλας αἰέν. ὅτ΄ ἐς Φινῆα καὶ ἐκ Φινῆος ἴοιεν. ὡς δ΄ ὅτ΄ ἐνὶ κνημοῖσι κύνες δεδαημένοι ἄγρη; ἢ αἶγας κεραοὺς ἠὲ πρόκας ἰχνεύοντες θείωσιν, τυτθὸν δὲ τιταινόμενοι μετόπισθεν ἄκρῃς ἐν γενύεσσι μάτην ἀράβησαν ὀδόντασ· ὧς Ζήτης Κάλαΐς τε μάλα σχεδὸν ἀίσσοντες τάων ἀκροτάτῃσιν ἐπέχραον ἤλιθα χερσίν. καί νύ κε δή σφ΄ ἀέκητι θεῶν διεδηλήσαντο πολλὸν ἑκὰς νήσοισιν ἔπι Πλωτῇσι κιχόντεσ, εἰ μὴ ἄρ΄ ὠκέα ͂̓ιρις ἴδεν, κατὰ δ΄ αἰθέρος ἆλτο οὐρανόθεν, καὶ τοῖα παραιφαμένη κατέρυκεν· "Οὐ θέμισ, ὦ υἱεῖς Βορέω, ξιφέεσσιν ἐλάσσαι ̔αρπυίασ, μεγάλοιο Διὸς κύνασ· ὅρκια δ΄ αὐτὴ δώσω ἐγών, ὡς οὔ οἱ ἔτι χρίμψουσιν ἰοῦσαι." ̔͂ως φαμένη λοιβὴν Στυγὸς ὤμοσεν, ἥ τε θεοῖσιν ῥιγίστη πάντεσσιν ὀπιδνοτάτη τε τέτυκται, μὴ μὲν ̓αγηνορίδαο δόμοις ἔτι τάσδε πελάσσαι εἰσαῦτις Φινῆοσ, ἐπεὶ καὶ μόρσιμον ἦεν. οἱ δ΄ ὅρκῳ εἴξαντες ὑπέστρεφον ἂψ ἐπὶ νῆα σώεσθαι. Στροφάδας δὲ μετακλείουσ΄ ἄνθρωποι νήσους τοῖό γ΄ ἕκητι, πάρος Πλωτὰς καλέοντεσ. ̓́αρπυιαί τ΄ ͂̓ιρίς τε διέτμαγεν. αἱ μὲν ἔδυσαν κευθμῶνα Κρήτης Μινωίδοσ· ἡ δ΄ ἀνόρουσεν Οὔλυμπόνδε, θοῇσι μεταχρονίη πτερύγεσσιν. Τόφρα δ΄ ἀριστῆες πινόεν περὶ δέρμα γέροντος πάντῃ φοιβήσαντες ἐπικριδὸν ἱρεύσαντο μῆλα, τά τ΄ ἐξ ̓αμύκοιο λεηλασίης ἐκόμισσαν. αὐτὰρ ἐπεὶ μέγα δόρπον ἐνὶ μεγάροισιν ἔθεντο, δαίνυνθ΄ ἑζόμενοι· σὺν δέ σφισι δαίνυτο Φινεὺς ἁρπαλέωσ, οἷόν τ΄ ἐν ὀνείρασι θυμὸν ἰαίνων. ἔνθα δ΄, ἐπεὶ δόρποιο κορέσσαντ΄ ἠδὲ ποτῆτοσ, παννύχιοι Βορέω μένον υἱέας ἐγρήσσοντεσ. αὐτὸς δ΄ ἐν μέσσοισι παρ΄ ἐσχάρῃ ἧστο γεραιὸς πείρατα ναυτιλίης ἐνέπων ἄνυσίν τε κελεύθου· "Κλῦτέ νυν. οὐ μὲν πάντα πέλει θέμις ὔμμι δαῆναι ἀτρεκέσ· ὅσσα δ΄ ὄρωρε θεοῖς φίλον, οὐκ ἐπικεύσω. ἀασάμην καὶ πρόσθε Διὸς νόον ἀφραδίῃσιν χρείων ἑξείης τε καὶ ἐς τέλοσ. ὧδε γὰρ αὐτὸς βούλεται ἀνθρώποις ἐπιδευέα θέσφατα φαίνειν μαντοσύνησ, ἵνα καί τι θεῶν χατέωσι νόοιο.  Πέτρας μὲν πάμπρωτον, ἀφορμηθέντες ἐμεῖο, Κυανέας ὄψεσθε δύω ἁλὸς ἐν ξυνοχῇσιν, τάων οὔτινά φημι διαμπερὲς ἐξαλέασθαι. οὐ γάρ τε ῥίζῃσιν ἐρήρεινται νεάτῃσιν, ἀλλὰ θαμὰ ξυνίασιν ἐναντίαι ἀλλήλῃσιν εἰς ἕν, ὕπερθε δὲ πολλὸν ἁλὸς κορθύεται ὕδωρ βρασσόμενον· στρηνὲς δὲ περὶ στυφελῇ βρέμει ἀκτῇ. τῶ νῦν ἡμετέρῃσι παραιφασίῃσι πίθεσθε, εἰ ἐτεὸν πυκινῷ τε νόῳ μακάρων τ΄ ἀλέγοντες πείρετε· μηδ΄ αὔτως αὐτάγρετον οἶτον ὄλησθε ἀφραδέωσ, ἢ θύνετ΄ ἐπισπόμενοι νεότητι. οἰωνῷ δή πρόσθε πελειάδι πειρήσασθαι νηὸς ἄπο προμεθέντες ἐφιέμεν. ἢν δὲ δι΄ αὐτῶν πετράων πόντονδε σόη πτερύγεσσι δίηται, μηκέτι δὴν μηδ΄ αὐτοὶ ἐρητύεσθε κελεύθου, ἀλλ΄ εὖ καρτύναντες ἑαῖς ἐνὶ χερσὶν ἐρετμὰ τέμνεθ΄ ἁλὸς στεινωπόν· ἐπεὶ φάος οὔ νύ τι τόσσον ἔσσετ΄ ἐν εὐχωλῇσιν, ὅσον τ΄ ἐνὶ κάρτεϊ χειρῶν. τῶ καὶ τἆλλα μεθέντες ὀνήιστον πονέεσθαι θαρσαλέωσ· πρὶν δ΄ οὔτι θεοὺς λίσσεσθαι ἐρύκω. εἰ δέ κεν ἀντικρὺ πταμένη μεσσηγὺς ὄληται, ἄψορροι στέλλεσθαι ἐπεὶ πολὺ βέλτερον εἶξαι ἀθανάτοισ. οὐ γάρ κε κακὸν μόρον ἐξαλέαισθε πετράων, οὐδ΄ εἴ κε σιδηρείη πέλοι ̓λργώ. ὦ μέλεοι, μὴ τλῆτε παρὲξ ἐμὰ θέσφατα βῆναι, εἰ καί με τρὶς τόσσον ὀίεσθ΄ Οὐρανίδῃσιν, ὅσσον ἀνάρσιός εἰμι, καὶ εἰ πλεῖον στυγέεσθαι· μὴ τλῆτ΄ οἰωνοῖο πάρεξ ἔτι νηὶ περῆσαι. καὶ τὰ μὲν ὥς κε πέλῃ, τὼς ἔσσεται. ἢν δὲ φύγητε σύνδρομα πετράων ἀσκηθέες ἔνδοθι Πόντου, αὐτίκα Βιθυνῶν ἐπὶ δεξιὰ γαῖαν ἔχοντες πλώετε ῥηγμῖνας πεφυλαγμένοι, εἰσόκεν αὖτε ̔ρήβαν ὠκυρόην ποταμὸν ἄκρην τε Μέλαιναν γνάμψαντες νήσου Θυνηίδος ὅρμον ἵκησθε. κεῖθεν δ΄ οὐ μάλα πουλὺ διὲξ ἁλὸς ἀντιπέραιαν γῆν Μαριανδυνῶν ἐπικέλσετε νοστήσαντεσ. ἔνθα μὲν εἰς ̓αίδαο καταιβάτις ἐστὶ κέλευθοσ, ἄκρη τε προβλὴς ̓αχερουσιὰς ὑψόθι τείνει, δινήεις τ΄ ̓αχέρων αὐτὴν διὰ νειόθι τέμνων ἄκρην ἐκ μεγάλης προχοὰς ἵησι φάραγγοσ. ἀγχίμολον δ΄ ἐπὶ τῇ πολέας παρανεῖσθε κολωνοὺς Παφλαγόνων, τοῖσίν τ΄ ̓ενετήιος ἐμβασίλευσεν πρῶτα Πέλοψ, τοῦ καί περ ἀφ΄ αἵματος εὐχετόωνται. ἔστι δέ τις ἄκρη ̔ελίκης κατεναντίον ̓́αρκτου, πάντοθεν ἠλίβατοσ, καί μιν καλέουσι Κάραμβιν, τῆς καὶ ὑπὲρ βορέαο περισχίζονται ἄελλαι· ὧδε μάλ΄ ἂμ πέλαγος τετραμμένη αἰθέρι κύρει. τήνδε περιγνάμψαντι πολὺς παρακέκλιται· ἤδη Αἰγιαλόσ· πολέος δ΄ ἐπὶ πείρασιν Αἰγιαλοῖο ἀκτῇ ἐπὶ προβλῆτι ῥοαὶ ̔́αλυος ποταμοῖο δεινὸν ἐρεύγονται· μετὰ τὸν δ΄ ἀγχίροος ͂̓ιρις μειότερος λευκῇσιν ἑλίσσεται εἰς ἅλα δίναισ. κεῖθεν δὲ προτέρωσε μέγας καὶ ὑπείροχος ἀγκὼν ἐξανέχει γαίησ· ἐπὶ δὲ στόμα Θερμώδοντος κόλπῳ ἐν εὐδιόωντι Θεμισκύρειον ὑπ΄ ἄκρην μύρεται, εὐρείης διαειμένος ἠπείροιο. ἔνθα δὲ Δοίαντος πεδίον, σχεδόθεν δὲ πόληες τρισσαὶ ̓αμαζονίδων, μετά τε σμυγερώτατοι ἀνδρῶν τρηχεῖαν Χάλυβες καὶ ἀτειρέα γαῖαν ἔχουσιν, ἐργατίναι· τοὶ δ΄ ἀμφὶ σιδήρεα ἔργα μέλονται. ἄγχι δὲ ϝαιετάουσι πολύρρηνες Τιβαρηνοὶ Ζηνὸς ̓ευξείνοιο Γενηταίην ὑπὲρ ἄκρην. τῇ δ΄ ἐπὶ Μοσσύνοικοι ὁμούριοι ὑλήεσσαν ἑξείης ἤπειρον, ὑπωρείας τε νέμονται, δουρατέοις πύργοισιν ἐν οἰκία τεκτήναντες [κάλινα καὶ πύργους εὐπηγέασ, οὓς καλέουσιν μόσσυνασ· καὶ δ΄ αὐτοὶ ἐπώνυμοι ἔνθεν ἔασιν.] τοὺς παραμειβόμενοι λισσῇ ἐπικέλσετε νήσῳ, μήτι παντοίῃ μέγ΄ ἀναιδέας ἐξελάσαντες οἰωνούσ, οἳ δῆθεν ἀπειρέσιοι ἐφέπουσιν νῆσον ἐρημαίην. τῇ μέν τ΄ ἐνὶ νηὸν ̓́αρηος λαΐνεον ποίησαν ̓αμαζονίδων βασίλειαι ̓οτρηρή τε καὶ ̓αντιόπη, ὁπότε στρατόωντο. ἔνθα γὰρ ὔμμιν ὄνειαρ ἀδευκέος ἐξ ἁλὸς εἶσιν ἄρρητον· τῶ καί τε φίλα φρονέων ἀγορεύω ἰσχέμεν. ἀλλὰ τίη με πάλιν χρειὼ ἀλιτέσθαι μαντοσύνῃ τὰ ἕκαστα διηνεκὲς ἐξενέποντα; νήσου δὲ προτέρωσε καὶ ἠπείροιο περαίης φέρβονται Φίλυρεσ· Φιλύρων δ΄ ἐφύπερθεν ἔασιν Μάκρωνεσ· μετὰ δ΄ αὖ περιώσια φῦλα Βεχείρων. ἑξείης δὲ Σάπειρες ἐπὶ σφίσι ναιετάουσιν· Βύζηρες δ΄ ἐπὶ τοῖσιν ὁμώλακεσ, ὧν ὕπερ ἤδη αὐτοὶ Κόλχοι ἔχονται ἀρήιοι. ἀλλ΄ ἐνὶ νηὶ πείρεθ΄, ἕως μυχάτῃ κεν ἐνιχρίμψητε θαλάσσῃ. ἔνθα δ΄ ἐπ΄ ἠπείροιο Κυταιίδοσ, ἠδ΄ ̓αμαραντῶν τηλόθεν ἐξ ὀρέων πεδίοιό τε Κιρκαίοιο Φᾶσις δινήεις εὐρὺν ῥόον εἰς ἅλα βάλλει. κείνου νῆ΄ ἐλάοντες ἐπὶ προχοὰς ποταμοῖο πύργους εἰσόψεσθε Κυταιέος Αἰήταο, ἄλσος τε σκιόειν ̓́αρεοσ, τόθι κῶας ἐπ΄ ἄκρης πεπτάμενον φηγοῖο δράκων, τέρας αἰνὸν ἰδέσθαι, ἀμφὶς ὀπιπεύει δεδοκημένοσ· οὐδέ οἱ ἦμαρ, οὐ κνέφας ἥδυμος ὕπνος ἀναιδέα δάμναται ὄσσε."  ̔͂ως ἄρ΄ ἔφη· τοὺς δ΄ εἶθαρ ἕλεν δέος εἰσαΐοντασ. δὴν δ΄ ἔσαν ἀμφασίῃ βεβολημένοι· ὀψὲ δ΄ ἔειπεν ἥρως Αἴσονος υἱὸς ἀμηχανέων κακότητι· "̓͂ω γέρον, ἤδη μέν τε διίκεο πείρατ΄ ἀέθλων ναυτιλίης καὶ τέκμαρ, ὅτῳ στυγερὰς διὰ πέτρας πειθόμενοι Πόντονδε περήσομεν· εἰ δέ κεν αὖτις τάσδ΄ ἡμῖν προφυγοῦσιν ἐς ̔ελλάδα νόστος ὀπίσσω ἔσσεται, ἀσπαστῶς κε παρὰ σέο καὶ τὸ δαείην. πῶς ἔρδω, πῶς αὖτε τόσην ἁλὸς εἶμι κέλευθον, νῆις ἐὼν ἑτάροις ἅμα νήισιν; Αἶα δὲ Κολχὶς Πόντου καὶ γαίης ἐπικέκλιται ἐσχατιῇσιν." ̔͂ως φάτο· τὸν δ΄ ὁ γεραιὸς ἀμειβόμενος προσέειπεν· "̓͂ω τέκοσ, εὖτ΄ ἂν πρῶτα φύγῃς ὀλοὰς διὰ πέτρασ, θάρσει· ἐπεὶ δαίμων ἕτερον πλόον ἡγεμονεύσει ἐξ Αἴησ· μετὰ δ΄ Αἶαν ἅλις πομπῆες ἔσονται. ἀλλά, φίλοι, φράζεσθε θεᾶς δολόεσσαν ἀρωγὴν Κύπριδοσ. ἐκ γὰρ τῆς κλυτὰ πείρατα κεῖται ἀέθλων. καὶ δέ με μηκέτι τῶνδε περαιτέρω ἐξερέεσθε." ̔͂ως φάτ΄ ̓αγηνορίδησ· ἐπὶ δὲ σχεδὸν υἱέε δοιὼ Θρηικίου Βορέαο κατ΄ αἰθέρος ἀίξαντε οὐδῷ ἔπι κραιπνοὺς ἔβαλον πόδασ· οἱ δ΄ ἀνόρουσαν ἐξ ἑδέων ἥρωεσ, ὅπως παρεόντας ἴδοντο. Ζήτης δ΄ ἱεμένοισιν, ἔτ΄ ἄσπετον ἐκ καμάτοιο ἆσθμ΄ ἀναφυσιόων, μετεφώνεεν, ὅσσον ἄπωθεν ἤλασαν, ἠδ΄ ὡς ͂̓ιρις ἐρύκακε τάσδε δαΐξαι, ὅρκιά τ΄ εὐμενέουσα θεὰ πόρεν, αἱ δ΄ ὑπέδυσαν δείματι Δικταίης περιώσιον ἄντρον ἐρίπνησ. γηθόσυνοι δἤπειτα δόμοις ἔνι πάντες ἑταῖροι αὐτός τ΄ ἀγγελίῃ Φινεὺς πέλεν. ὦκα δὲ τόνγε Αἰσονίδης περιπολλὸν ἐυφρονέων προσέειπεν· "̓͂η ἄρα δή τις ἔην, Φινεῦ, θεόσ, ὃς σέθεν ἄτης κήδετο λευγαλέησ, καὶ δ΄ ἡμέας αὖθι πέλασσεν τηλόθεν, ὄφρα τοι υἷες ἀμύνειαν Βορέαο· εἰ δὲ καὶ ὀφθαλμοῖσι φόως πόροι ἦ τ΄ ἂν ὀίω γηθήσειν, ὅσον εἴπερ ὑπότροπος οἴκαδ΄ ἱκοίμην." ̔͂ως ἔφατ΄· αὐτὰρ ὁ τόνγε κατηφήσας προσέειπεν· "Αἰσονίδη, τὸ μὲν οὐ παλινάγρετον, οὐδέ τι μῆχος ἔστ΄ ὀπίσω· κενεαὶ γὰρ ὑποσμύχονται ὀπωπαί. ἀντὶ δὲ τοῦ θάνατόν μοι ἄφαρ θεὸς ἐγγυαλίξαι, καί τε θανὼν πάσῃσι μετέσσομαι ἀγλαΐῃσιν." ̔͂ως τώγ΄ ἀλλήλοισι παραβλήδην ἀγόρευον. αὐτίκα δ΄ οὐ μετὰ δηρὸν ἀμειβομένων ἐφαάνθη ̓ηριγενήσ· τὸν δ΄ ἀμφὶ περικτίται ἠγερέθοντο ἀνέρεσ, οἳ καὶ πρόσθεν ἐπ΄ ἤματι κεῖσε θάμιζον, αἰὲν ὁμῶς φορέοντες ἑῆς ἀπὸ μοῖραν ἐδωδῆσ. τοῖς ὁ γέρων πάντεσσιν, ὅτις καὶ ἀφαυρὸς ἵκοιτο, ἔχραεν ἐνδυκέωσ, πολέων δ΄ ἀπὸ πήματ΄ ἔλυσεν μαντοσύνῃ· τῶ καί μιν ἐποιχόμενοι κομέεσκον. σὺν τοῖσιν δ΄ ἵκανε Παραίβιοσ, ὅς ῥά οἱ ἦεν φίλτατοσ· ἀσπάσιος δὲ· δόμοις ἔνι τούσγ΄ ἐνόησεν. πρὶν γὰρ δή νύ ποτ΄ αὐτὸς ἀριστήων στόλον ἀνδρῶν ̔ελλάδος ἐξανιόντα μετὰ πτόλιν Αἰήταο πείσματ΄ ἀνάψασθαι μυθήσατο Θυνίδι γαίῃ, οἵ τέ οἱ ̔αρπυίας Διόθεν σχήσουσιν ἰούσασ. τοὺς μὲν ἔπειτ΄ ἐπέεσσιν ἀρεσσάμενος πυκινοῖσιν πέμφ΄ ὁ γέρων· οἶον δὲ Παραίβιον αὐτόθι μίμνειν κέκλετ΄ ἀριστήεσσι σὺν ἀνδράσιν· αἶψα δὲ τόνγε σφωιτέρων ὀίων ὅτις ἔξοχοσ, εἰς ἓ κομίσσαι ἧκεν ἐποτρύνασ. τοῦ δ΄ ἐκ μεγάροιο κιόντος μειλιχίως ἐρέτῃσιν ὁμηγερέεσσι μετηύδα·  "̓͂ω φίλοι, οὐκ ἄρα πάντες ὑπέρβιοι ἄνδρες ἔασιν, οὐδ΄ εὐεργεσίης ἀμνήμονεσ. ὡς καὶ ὅδ΄ ἀνὴρ τοῖος ἐὼν δεῦρ΄ ἦλθεν, ἑὸν μόρον ὄφρα δαείη. εὖτε γὰρ οὖν ὡς πλεῖστα κάμοι καὶ πλεῖστα μογήσαι, δὴ τότε μιν περιπολλὸν ἐπασσυτέρη βιότοιο χρησμοσύνη τρύχεσκεν· ἐπ΄ ἤματι δ΄ ἦμαρ ὀρώρει κύντερον, οὐδέ τις ἦεν ἀνάπνευσις μογέοντι. ἀλλ΄ ὅγε πατρὸς ἑοῖο κακὴν τίνεσκεν ἀμοιβὴν ἀμπλακίησ. ὁ γὰρ οἶος ἐν οὔρεσι δένδρεα τέμνων δή ποθ΄ ἁμαδρυάδος νύμφης ἀθέριξε λιτάων, ἥ μιν ὀδυρομένη ἀδινῷ μειλίσσετο μύθῳ, μὴ ταμέειν πρέμνον δρυὸς ἥλικοσ, ᾗ ἔπι πουλὺν αἰῶνα τρίβεσκε διηνεκέσ· αὐτὰρ ὁ τήνγε ἀφραδέως ἔτμηξεν ἀγηνορίῃ νεότητοσ. τῷ δ΄ ἄρα νηκερδῆ νύμφη πόρεν οἶτον ὀπίσσω αὐτῷ καὶ τεκέεσσιν. ἔγωγε μέν, εὖτ΄ ἀφίκανεν, ἀμπλακίην ἔγνων· βωμὸν δ΄ ἐκέλευσα καμόντα Θυνιάδος νύμφησ, λωφήια ῥέξαι ἐπ΄ αὐτῷ ἱερά, πατρῴην αἰτεύμενον αἶσαν ἀλύξαι. ἔνθ΄ ἐπεὶ ἔκφυγε κῆρα θεήλατον, οὔποτ΄ ἐμεῖο ἐκλάθετ΄, οὐδ΄ ἀθέρισσε· μόλις δ΄ ἀέκοντα θύραζε πέμπω, ἐπεὶ μέμονέν γε παρέμμεναι ἀσχαλόωντι." ̔͂ως φάτ΄ ̓αγηνορίδησ· ὁ δ΄ ἐπισχεδὸν αὐτίκα δοιὼ ἤλυθ΄ ἄγων ποίμνηθεν ὄισ. ἀνὰ δ΄ ἵστατ΄ ̓ιήσων, ἂν δὲ Βορήιοι υἷες ἐφημοσύνῃσι γέροντοσ. ὦκα δὲ κεκλόμενοι μαντήιον ̓απόλλωνα ῥέζον ἐπ΄ ἐσχαρόφιν νέον ἤματος ἀνομένοιο. κουρότεροι δ΄ ἑτάρων μενοεικέα δαῖτ΄ ἀλέγυνον. ἔνθ΄ εὖ δαισάμενοι, τοὶ μὲν παρὰ πείσμασι νηόσ, τοὶ δ΄ αὐτοῦ κατὰ δώματ΄ ἀολλέες εὐνάζοντο. ἦρι δ΄ ἐτήσιαι αὖραι ἐπέχραον, αἵ τ΄ ἀνὰ πᾶσαν γαῖαν ὁμῶς τοιῇδε Διὸς πνείουσιν ἀρωγῇ. Κυρήνη πέφαταί τις ἕλος πάρα Πηνειοῖο μῆλα νέμειν προτέροισι παρ΄ ἀνδράσιν· εὔαδε γάρ οἱ παρθενίη καὶ λέκτρον ἀκήρατον. αὐτὰρ ̓απόλλων τήνγ΄ ἀνερεψάμενος ποταμῷ ἔπι ποιμαίνουσαν τηλόθεν Αἱμονίησ, χθονίῃς παρακάτθετο νύμφαισ, αἳ Λιβύην ἐνέμοντο παραὶ Μυρτώσιον αἶποσ. ἔνθα δ΄ ̓αρισταῖον Φοίβῳ τέκεν, ὃν καλέουσιν ̓αγρέα καὶ Νόμιον πολυλήιοι Αἱμονιῆεσ. τὴν μὲν γὰρ φιλότητι θεὸς ποιήσατο νύμφην αὐτοῦ μακραίωνα καὶ ἀγρότιν· υἷα δ΄ ἔνεικεν νηπίαχον Χείρωνος ὑπ΄ ἄντροισιν κομέεσθαι. τῷ καὶ ἀεξηθέντι θεαὶ γάμον ἐμνήστευσαν Μοῦσαι, ά̓κεστορίην τε θεοπροπίας τ΄ ἐδίδαξαν· καί μιν ἑῶν μήλων θέσαν ἤρανον, ὅσσ΄ ἐνέμοντο ἂμ πεδίον Φθίης ̓αθαμάντιον ἀμφί τ΄ ἐρυμνὴν ̓́οθρυν καὶ ποταμοῦ ἱερὸν ῥόον ̓απιδανοῖο. ἦμος δ΄ οὐρανόθεν Μινωίδας ἔφλεγε νήσους Σείριοσ, οὐδ΄ ἐπὶ δηρὸν ἔην ἄκος ἐνναέτῃσιν, τῆμος τόνγ΄ ἐκάλεσσαν ἐφημοσύναις ̔εκάτοιο λοιμοῦ ἀλεξητῆρα. λίπεν δ΄ ὅγε πατρὸς ἐφετμῇ Φθίην, ἐν δὲ Κέῳ κατενάσσατο, λαὸν ἀγείρας Παρράσιον, τοίπερ τε Λυκάονός εἰσι γενέθλησ, καὶ βωμὸν ποίησε μέγαν Διὸς ̓ικμαίοιο, ἱερά τ΄ εὖ ἔρρεξεν ἐν οὔρεσιν ἀστέρι κείνῳ Σειρίῳ αὐτῷ τε Κρονίδῃ Διί. τοῖο δ΄ ἕκητι γαῖαν ἐπιψύχουσιν ἐτήσιαι ἐκ Διὸς αὖραι ἤματα τεσσαράκοντα· Κέῳ δ΄ ἔτι νῦν ἱερῆες ἀντολέων προπάροιθε Κυνὸς ῥέζουσι θυηλάσ.  Καὶ τὰ μὲν ὧς ὑδέονται· ἀριστῆες δὲ καταῦθι μίμνον ἐρυκόμενοι· ξεινήια δ΄ ἄσπετα Θυνοὶ πᾶν ἦμαρ Φινῆι χαριζόμενοι προΐαλλον. ἐκ δὲ τόθεν μακάρεσσι δυώδεκα δωμήσαντες βωμὸν ἁλὸς ῥηγμῖνι πέρην καὶ ἐφ΄ ἱερὰ θέντεσ, νῆα θοὴν εἴσβαινον ἐρεσσέμεν, οὐδὲ πελείης τρήρωνος λήθοντο μετὰ σφίσιν· ἀλλ΄ ἄρα τήνγε δείματι πεπτηυῖαν ἑῇ φέρε χειρὶ μεμαρπὼς Εὔφημοσ, γαίης δ΄ ἀπὸ διπλόα πείσματ΄ ἔλυσαν. Οὐδ΄ ἄρ΄ ̓αθηναίην προτέρω λάθον ὁρμηθέντεσ· αὐτίκα δ΄ ἐσσυμένως νεφέλης ἐπιβᾶσα πόδεσσιν κούφησ, ἥ κε φέροι μιν ἄφαρ βριαρήν περ ἐοῦσαν, σεύατ΄ ἴμεν πόντονδε, φίλα φρονέουσ΄ ἐρέτῃσιν. ὡς δ΄ ὅτε τις πάτρηθεν ἀλώμενοσ, οἷά τε πολλὰ πλαζόμεθ΄ ἄνθρωποι τετληότεσ, οὐδέ τις αἶα τηλουρόσ, πᾶσαι δὲ κατόψιοί εἰσι κέλευθοι, σφωιτέρους δ΄ ἐνόησε δόμουσ, ἄμυδις δὲ κέλευθος ὑγρή τε τραφερή τ΄ ἰνδάλλεται, ἄλλοτε δ΄ ἄλλῃ ὀξέα πορφύρων ἐπιμαίεται ὀφθαλμοῖσιν· ὧς ἄρα καρπαλίμως κούρη Διὸς ἀίξασα θῆκεν ἐπ΄ ἀξείνοιο πόδας Θυνηίδος ἀκτῆσ. Οἱ δ΄ ὅτε δὴ σκολιοῖο πόρου στεινωπὸν ἵκοντο τρηχείῃς σπιλάδεσσιν ἐεργμένον ἀμφοτέρωθεν, δινήεις δ΄ ὑπένερθεν ἀνακλύζεσκεν ἰοῦσαν νῆα ῥόοσ, πολλὸν δὲ φόβῳ προτέρωσε νέοντο, ἤδη δέ σφισι δοῦπος ἀρασσομένων πετράων νωλεμὲς οὔατ΄ ἔβαλλε, βόων δ΄ ἁλιμυρέες ἀκταί, δὴ τότ΄ ἔπειθ΄ ὁ μὲν ὦρτο πελειάδα χειρὶ μεμαρπὼς Εὔφημος πρῴρης ἐπιβήμεναι· οἱ δ΄ ὑπ΄ ἀνωγῇ Τίφυος ̔αγνιάδαο θελήμονα ποιήσαντο εἰρεσίην, ἵν΄ ἔπειτα διὲκ πέτρας ἐλάσειαν, κάρτεϊ ᾧ πίσυνοι. τὰς δ΄ αὐτίκα λοίσθιον ἄλλων οἰγομένας ἀγκῶνα περιγνάμψαντες ἴδοντο. σὺν δέ σφιν χύτο θυμόσ· ὁ δ΄ ἀίξαι πτερύγεσσιν Εὔφημος προέηκε πελειάδα· τοὶ δ΄ ἅμα πάντες ἤειραν κεφαλὰς ἐσορώμενοι· ἡ δὲ δι΄ αὐτῶν ἔπτατο· ταὶ δ΄ ἄμυδις πάλιν ἀντίαι ἀλλήλῃσιν ἄμφω ὁμοῦ ξυνιοῦσαι ἐπέκτυπον. ὦρτο δὲ πολλὴ ἅλμη ἀναβρασθεῖσα, νέφος ὥσ· αὖε δὲ πόντος σμερδαλέον· πάντῃ δὲ περὶ μέγας ἔβρεμεν αἰθήρ. κοῖλαι δὲ σπήλυγγες ὑπὸ σπιλάδας τρηχείας κλυζούσης ἁλὸς ἔνδον ἐβόμβεον· ὑψόθι δ΄ ὄχθης λευκὴ καχλάζοντος ἀνέπτυε κύματος ἄχνη. νῆα δ΄ ἔπειτα πέριξ εἴλει ῥόοσ. ἄκρα δ΄ ἔκοψαν οὐραῖα πτερὰ ταίγε πελειάδοσ· ἡ δ΄ ἀπόρουσεν ἀσκηθήσ. ἐρέται δὲ μέγ΄ ἴαχον· ἔβραχε δ΄ αὐτὸς Τῖφυς ἐρεσσέμεναι κρατερῶσ. οἴγοντο γὰρ αὖτις ἄνδιχα. τοὺς δ΄ ἐλάοντας ἔχεν τρόμοσ, ὄφρα μιν αὐτὴ πλημμυρὶς παλίνορσος ἀνερχομένη κατένεικεν εἴσω πετράων. τότε δ΄ αἰνότατον δέος εἷλεν πάντασ· ὑπὲρ κεφαλῆς γὰρ ἀμήχανος ἦεν ὄλεθροσ. ἤδη δ΄ ἔνθα καὶ ἔνθα διὰ πλατὺς εἴδετο Πόντοσ, καί σφισιν ἀπροφάτως ἀνέδυ μέγα κῦμα πάροιθεν κυρτόν, ἀποτμῆγι σκοπιῇ ἴσον· οἱ δ΄ ἐσιδόντες ἤμυσαν λοξοῖσι καρήασιν. εἴσατο γάρ ῥα νηὸς ὑπὲρ πάσης κατεπάλμενον ἀμφικαλύψειν. ἀλλά μιν ἔφθη Τῖφυς ὑπ΄ εἰρεσίῃ βαρύθουσαν ἀγχαλάσασ· τὸ δὲ πολλὸν ὑπὸ τρόπιν ἐξεκυλίσθη, ἐκ δ΄ αὐτὴν πρύμνηθεν ἀνείρυσε τηλόθι νῆα πετράων· ὑψοῦ δὲ μεταχρονίη πεφόρητο. Εὔφημος δ΄ ἀνὰ πάντας ἰὼν βοάασκεν ἑταίρουσ, ἐμβαλέειν κώπῃσιν ὅσον σθένοσ· οἱ δ΄ ἀλαλητῷ κόπτον ὕδωρ. ὅσσον δ΄ ἂν ὑπείκαθε νηῦς ἐρέτῃσιν, δὶς τόσον ἂψ ἀπόρουσεν· ἐπεγνάμπτοντο δὲ κῶπαι ἠύτε καμπύλα τόξα, βιαζομένων ἡρώων. ἔνθεν δ΄ αὐτίκ΄ ἔπειτα κατηρεφὲς ἔσσυτο κῦμα, ἡ δ΄ ἄφαρ ὥστε κύλινδρος ἐπέτρεχε κύματι λάβρῳ προπροκαταΐγδην κοίλης ἁλόσ. ἐν δ΄ ἄρα μέσσαις Πληγάσι δινήεις εἶχεν ῥόοσ· αἱ δ΄ ἑκάτερθεν σειόμεναι βρόμεον· πεπέδητο δὲ νήια δοῦρα. καὶ τότ΄ ̓αθηναίη στιβαρῆς ἀντέσπασε πέτρης σκαιῇ, δεξιτερῇ δὲ διαμπερὲς ὦσε φέρεσθαι. ἡ δ΄ ἰκέλη πτερόεντι μετήορος ἔσσυτ΄ ὀιστῷ. ἔμπης δ΄ ἀφλάστοιο παρέθρισαν ἄκρα κόρυμβα νωλεμὲς ἐμπλήξασαι ἐναντίαι. αὐτὰρ ̓αθήνη Οὔλυμπόνδ΄ ἀνόρουσεν, ὅτ΄ ἀσκηθεῖς ὑπάλυξαν. πέτραι δ΄ εἰς ἕνα χῶρον ἐπισχεδὸν ἀλλήλῃσιν νωλεμὲς ἐρρίζωθεν, ὃ δὴ καὶ μόρσιμον ἦεν ἐκ μακάρων, εὖτ΄ ἄν τις ἰδὼν διὰ νηὶ περήσῃ. οἱ δέ που ὀκρυόεντος ἀνέπνεον ἄρτι φόβοιο ἠέρα παπταίνοντες ὁμοῦ πέλαγός τε θαλάσσης τῆλ΄ ἀναπεπτάμενον. δὴ γὰρ φάσαν ἐξ ̓αίδαο σώεσθαι· Τῖφυς δὲ παροίτατος ἤρχετο μύθων·  "̓́ελπομαι αὐτῇ νηὶ τόγ΄ ἔμπεδον ἐξαλέασθαι ἡμέασ· οὐδέ τις ἄλλος ἐπαίτιοσ, ὅσσον ̓αθήνη, ἥ οἱ ἐνέπνευσεν θεῖον μένοσ, εὖτέ μιν ̓́αργος γόμφοισιν συνάρασσε· θέμις δ΄ οὐκ ἔστιν ἁλῶναι. Αἰσονίδη, τύνη δὲ τεοῦ βασιλῆος ἐφετμήν, εὖτε διὲκ πέτρας φυγέειν θεὸς ἧμιν ὄπασσεν, μηκέτι δείδιθι τοῖον· ἐπεὶ μετόπισθεν ἀέθλους εὐπαλέας τελέεσθαι ̓αγηνορίδης φάτο Φινεύσ." ̓͂η ῥ΄ ἅμα, καὶ προτέρωσε παραὶ Βιθυνίδα γαῖαν νῆα διὲκ πέλαγος σεῦεν μέσον. αὐτὰρ ὁ τόνγε μειλιχίοις ἐπέεσσι παραβλήδην προσέειπεν· "Τῖφυ, τίη μοι ταῦτα παρηγορέεις ἀχέοντι; ἤμβροτον ἀασάμην τε κακὴν καὶ ἀμήχανον ἄτην. χρῆν γὰρ ἐφιεμένοιο καταντικρὺ Πελίαο αὐτίκ΄ ἀνήνασθαι τόνδε στόλον, εἰ καὶ ἔμελλον νηλειῶς μελεϊστὶ κεδαιόμενος θανέεσθαι· νῦν δὲ περισσὸν δεῖμα καὶ ἀτλήτους μελεδῶνας ἄγκειμαι, στυγέων μὲν ἁλὸς κρυόεντα κέλευθα νηὶ διαπλώειν, στυγέων δ΄, ὅτ΄ ἐπ΄ ἠπείροιο βαίνωμεν. πάντῃ γὰρ ἀνάρσιοι ἄνδρες ἔασιν. αἰεὶ δὲ στονόεσσαν ἐπ΄ ἤματι νύκτα φυλάσσω, ἐξότε τὸ πρώτιστον ἐμὴν χάριν ἠγερέθεσθε, φραζόμενος τὰ ἕκαστα σὺ δ΄ εὐμαρέως ἀγορεύεις οἶον ἑῆς ψυχῆς ἀλέγων ὕπερ· αὐτὰρ ἔγωγε εἷο μὲν οὐδ΄ ἠβαιὸν ἀτύζομαι· ἀμφὶ δὲ τοῖο καὶ τοῦ ὁμῶσ, καὶ σεῖο, καὶ ἄλλων δείδι΄ ἑταίρων εἰ μὴ ἐς ̔ελλάδα γαῖαν ἀπήμονας ὔμμε κομίσσω." ̔͂ως φάτ΄ ἀριστήων πειρώμενοσ· οἱ δ΄ ὁμάδησαν θαρσαλέοις ἐπέεσσιν. ὁ δὲ φρένας ἔνδον ἰάνθη κεκλομένων, καί ῥ΄ αὖτις ἐπιρρήδην μετέειπεν· "̓͂ω φίλοι, ὑμετέρῃ ἀρετῇ ἔνι θάρσος ἀέξω. τούνεκα νῦν οὐδ΄ εἴ κε διὲξ ̓αίδαο βερέθρων στελλοίμην, ἔτι τάρβος ἀνάψομαι, εὖτε πέλεσθε ἔμπεδοι ἀργαλέοις ἐνὶ δείμασιν. ἀλλ΄ ὅτε πέτρας Πληγάδας ἐξέπλωμεν, ὀίομαι οὐκ ἔτ΄ ὀπίσσω ἔσσεσθαι τοιόνδ΄ ἕτερον φόβον, εἰ ἐτεόν γε φραδμοσύνῃ Φινῆος ἐπισπόμενοι νεόμεσθα." ̔͂ως φάτο, καὶ τοίων μὲν ἐλώφεον αὐτίκα μύθων, εἰρεσίῃ δ΄ ἀλίαστον ἔχον πόνον· αἶψα δὲ τοίγε ̔ρήβαν ὠκυρόην ποταμὸν σκόπελόν τε Κολώνησ, ἄκρην δ΄ οὐ μετὰ δηθὰ παρεξενέοντο Μέλαιναν, τῇ δ΄ ἄρ΄ ἐπὶ προχοὰς Φυλληίδασ, ἔνθα πάροιθεν Διψακὸς υἷ΄ ̓αθάμαντος ἑοῖς ὑπέδεκτο δόμοισιν, ὁππόθ΄ ἅμα κριῷ φεῦγεν πόλιν ̓ορχομενοῖο· τίκτε δέ μιν νύμφη λειμωνιάσ· οὐδέ οἱ ὕβρις ἥνδανεν, ἀλλ΄ ἐθελημὸς ἐφ΄ ὕδασι πατρὸς ἑοῖο μητέρι συνναίεσκεν ἐπάκτια πώεα φέρβων. τοῦ μέν θ΄ ἱερὸν αἶψα, καὶ εὐρείας ποταμοῖο ἠιόνας πεδίον τε, βαθυρρείοντά τε Κάλπην δερκόμενοι παράμειβον, ὁμῶς δ΄ ἐπὶ ἤματι νύκτα νήνεμον ἀκαμάτῃσιν ἐπερρώοντ΄ ἐλάτῃσιν. οἷον δὲ πλαδόωσαν ἐπισχίζοντες ἄρουραν ἐργατίναι μογέουσι βόεσ, περὶ δ΄ ἄσπετος ἱδρὼς εἴβεται ἐκ λαγόνων τε καὶ αὐχένοσ· ὄμματα δέ σφιν λοξὰ παραστρωφῶνται ὑπὸ ζυγοῦ· αὐτὰρ ἀυτμὴ αὐαλέη στομάτων ἄμοτον βρέμει· οἱ δ΄ ἐνὶ γαίῃ χηλὰς σκηρίπτοντε πανημέριοι πονέονται. τοῖς ἴκελοι ἥρωες ὑπὲξ ἁλὸς εἷλκον ἐρετμά.  ̓͂ημος δ΄ οὔτ΄ ἄρ πω φάος ἄμβροτον, οὔτ΄ ἔτι λίην ὀρφναίη πέλεται, λεπτὸν δ΄ ἐπιδέδρομε νυκτὶ φέγγοσ, ὅτ΄ ἀμφιλύκην μιν ἀνεγρόμενοι καλέουσιν, τῆμος ἐρημαίης νήσου λιμέν΄ εἰσελάσαντες Θυνιάδοσ, καμάτῳ πολυπήμονι βαῖνον ἔραζε. τοῖσι δὲ Λητοῦς υἱόσ, ἀνερχόμενος Λυκίηθεν τῆλ΄ ἐπ΄ ἀπείρονα δῆμον ̔υπερβορέων ἀνθρώπων, ἐξεφάνη· χρύσεοι δὲ παρειάων ἑκάτερθεν πλοχμοὶ βοτρυόεντες ἐπερρώοντο κιόντι· λαιῇ δ΄ ἀργύρεον νώμα βιόν, ἀμφὶ δὲ νώτοις ἰοδόκη τετάνυστο κατωμαδόν· ἡ δ΄ ὑπὸ ποσσὶν σείετο νῆσος ὅλη, κλύζεν δ΄ ἐπὶ κύματα χέρσῳ. τοὺς δ΄ ἕλε θάμβος ἰδόντας ἀμήχανον· οὐδέ τις ἔτλη ἀντίον αὐγάσσασθαι ἐς ὄμματα καλὰ θεοῖο. στὰν δὲ κάτω νεύσαντες ἐπὶ χθονόσ· αὐτὰρ ὁ τηλοῦ βῆ ῥ΄ ἴμεναι πόντονδε δι΄ ἠέροσ· ὀψὲ δὲ τοῖον ̓ορφεὺς ἔκφατο μῦθον ἀριστήεσσι πιφαύσκων· "Εἰ δ΄ ἄγε δὴ νῆσον μὲν ̔εωίου ̓απόλλωνος τήνδ΄ ἱερὴν κλείωμεν, ἐπεὶ πάντεσσι φαάνθη ἠῷος μετιών· τὰ δὲ ῥέξομεν οἷα πάρεστιν, βωμὸν ἀναστήσαντες ἐπάκτιον· εἰ δ΄ ἂν ὀπίσσω γαῖαν ἐς Αἱμονίην ἀσκηθέα νόστον ὀπάσσῃ, δὴ τότε οἱ κεραῶν ἐπὶ μηρία θήσομεν αἰγῶν. νῦν δ΄ αὔτως κνίσῃ λοιβῇσί τε μειλίξασθαι κέκλομαι. ἀλλ΄ ἵληθι ἄναξ, ἵληθι φαανθείσ." ̔͂ως ἄρ΄ ἔφη· καὶ τοὶ μὲν ἄφαρ βωμὸν τετύκοντο χερμάσιν· οἱ δ΄ ἀνὰ νῆσον ἐδίνεον, ἐξερέοντες εἴ κέ τιν΄ ἢ κεμάδων, ἢ ἀγροτέρων ἐσίδοιεν αἰγῶν, οἷά τε πολλὰ βαθείῃ βόσκεται ὕλῃ. τοῖσι δὲ Λητοΐδης ἄγρην πόρεν· ἐκ δέ νυ πάντων εὐαγέως ἱερῷ ἀνὰ διπλόα μηρία βωμῷ καῖον, ἐπικλείοντες ̔εώιον ̓απόλλωνα. ἀμφὶ δὲ δαιομένοις εὐρὺν χορὸν ἐστήσαντο, καλὸν ̓ιηπαιήον΄ ̓ιηπαιήονα Φοῖβον μελπόμενοι· σὺν δέ σφιν ἐὺς πάις Οἰάγροιο Βιστονίῃ φόρμιγγι λιγείης ἦρχεν ἀοιδῆσ· ὥς ποτε πετραίῃ ὑπὸ δειράδι Παρνησσοῖο Δελφύνην τόξοισι πελώριον ἐξενάριξεν, κοῦρος ἐὼν ἔτι γυμνόσ, ἔτι πλοκάμοισι γεγηθώσ. ἱλήκοισ· αἰεί τοι, ἄναξ, ἄτμητοι ἔθειραι, αἰὲν ἀδήλητοι· τὼς γὰρ θέμισ. οἰόθι δ΄ αὐτὴ Λητὼ Κοιογένεια φίλαις ἐν χερσὶν ἀφάσσει. πολλὰ δὲ Κωρύκιαι νύμφαι, Πλείστοιο θύγατρεσ, θαρσύνεσκον ἔπεσσιν, ̓ιήιε κεκληγυῖαι· ἔνθεν δὴ τόδε καλὸν ἐφύμνιον ἔπλετο Φοίβῳ. Αὐτὰρ ἐπειδὴ τόνγε χορείῃ μέλψαν ἀοιδῇ, λοιβαῖς εὐαγέεσσιν ἐπώμοσαν, ἦ μὲν ἀρήξειν ἀλλήλοις εἰσαιὲν ὁμοφροσύνῃσι νόοιο, ἁπτόμενοι θυέων· καί τ΄ εἰσέτι νῦν γε τέτυκται κεῖσ΄ ̔ομονοίης ἱρὸν ἐύφρονοσ, ὅ ῥ΄ ἐκάμοντο αὐτοὶ κυδίστην τότε δαίμονα πορσαίνοντεσ.  ̓͂ημος δὲ τρίτατον φάος ἤλυθε, δὴ τότ΄ ἔπειτα ἀκραεῖ ζεφύρῳ νῆσον λίπον αἰπήεσσαν. ἔνθεν δ΄ ἀντιπέρην ποταμοῦ στόμα Σαγγαρίοιο καὶ Μαριανδυνῶν ἀνδρῶν ἐριθηλέα γαῖαν ἠδὲ Λύκοιο ῥέεθρα καὶ ̓ανθεμοεισίδα λίμνην δερκόμενοι παράμειβον· ὑπὸ πνοιῇ δὲ κάλωες ὅπλα τε νήια πάντα τινάσσετο νισσομένοισιν. ἠῶθεν δ΄ ἀνέμοιο διὰ κνέφας εὐνηθέντος ἀσπασίως ἄκρης ̓αχερουσίδος ὅρμον ἵκοντο. ἡ μέν τε κρημνοῖσιν ἀνίσχεται ἠλιβάτοισιν, εἰς ἅλα δερκομένη Βιθυνίδα· τῇ δ΄ ὑπὸ πέτραι λισσάδες ἐρρίζωνται ἁλίβροχοι· ἀμφὶ δὲ τῇσιν κῦμα κυλινδόμενον μεγάλα βρέμει· αὐτὰρ ὕπερθεν ἀμφιλαφεῖς πλατάνιστοι ἐπ΄ ἀκροτάτῃ πεφύασιν. ἐκ δ΄ αὐτῆς εἴσω κατακέκλιται ἤπειρόνδε κοίλη ὕπαιθα νάπη, ἵνα τε σπέος ἔστ΄ ̓αίδαο ὕλῃ καὶ πέτρῃσιν ἐπηρεφέσ, ἔνθεν ἀυτμὴ πηγυλίσ, ὀκρυόεντος ἀναπνείουσα μυχοῖο συνεχέσ, ἀργινόεσσαν ἀεὶ περιτέτροφε πάχνην, ἥ τε μεσημβριόωντος ἰαίνεται ἠελίοιο. σιγὴ δ΄ οὔποτε τήνγε κατὰ βλοσυρὴν ἔχει ἄκρην, ἀλλ΄ ἄμυδις πόντοιό θ΄ ὑπὸ στένει ἠχήεντοσ, φύλλων τε πνοιῇσι τινασσομένων μυχίῃσιν. ἔνθα δὲ καὶ προχοαὶ ποταμοῦ ̓αχέροντος ἔασιν, ὅς τε διὲξ ἄκρης ἀνερεύγεται εἰς ἅλα βάλλων ἠῴην· κοίλη δὲ φάραγξ κατάγει μιν ἄνωθεν. τὸν μὲν ἐν ὀψιγόνοισι Σοωναύτην ὀνόμηναν Νισαῖοι Μεγαρῆεσ, ὅτε νάσσεσθαι ἔμελλον γῆν Μαριανδυνῶν. δὴ γάρ σφεας ἐξεσάωσεν αὐτῇσιν νήεσσι, κακῇ χρίμψαντας ἀέλλῃ. τῇ ῥ΄ οἵγ΄ αὐτίκα νηὶ διὲξ ̓αχερουσίδος ἄκρης εἰσωποὶ ἀνέμοιο νέον λήγοντος ἔκελσαν. Οὐδ΄ ἄρα δηθὰ Λύκον, κείνης πρόμον ἠπείροιο, καὶ Μαριανδυνοὺς λάθον ἀνέρας ὁρμισθέντες αὐθένται ̓αμύκοιο κατὰ κλέοσ, ὃ πρὶν ἄκουον· ἀλλὰ καὶ ἀρθμὸν ἔθεντο μετὰ σφίσι τοῖο ἕκητι. αὐτὸν δ΄ ὥστε θεὸν Πολυδεύκεα δεξιόωντο πάντοθεν ἀγρόμενοι· ἐπεὶ ἦ μάλα τοίγ΄ ἐπὶ δηρὸν ἀντιβίην Βέβρυξιν ὑπερφιάλοις πολέμιζον. καὶ δὴ πασσυδίῃ μεγάρων ἔντοσθε Λύκοιο κεῖν΄ ἦμαρ φιλότητι, μετὰ πτολίεθρον ἰόντεσ, δαίτην ἀμφίεπον, τέρποντό τε θυμὸν ἔπεσσιν. Λἰσονίδης μέν οἱ γενεὴν καὶ οὔνομ΄ ἑκάστου σφωιτέρων μυθεῖθ΄ ἑτάρων, Πελίαό τ΄ ἐφετμάσ, ἠδ΄ ὡς Λημνιάδεσσιν ἐπεξεινοῦντο γυναιξίν, ὅσσα τε Κύζικον ἀμφὶ Δολιονίην ἐτελεσσαν· Μυσίδα δ΄ ὡς ἀφίκοντο Κίον θ΄, ὅθι κάλλιπον ἥρω ̔ηρακλέην ἀέκοντι νόῳ, Γλαύκοιό τε βάξιν πέφραδε, καὶ Βέβρυκας ὅπως ̓́αμυκόν τ΄ ἐδάιξαν, καὶ Φινῆος ἔειπε θεοπροπίας τε δύην τε, ἠδ΄ ὡς Κυανέας πέτρας φύγον, ὥς τ΄ ἀβόλησαν Λητοΐδῃ κατὰ νῆσον. ὁ δ΄ ἑξείης ἐνέποντος θέλγετ΄ ἀκουῇ θυμόν· ἄχος δ΄ ἕλεν ̔ηρακλῆι λειπομένῳ, καὶ τοῖον ἔπος πάντεσσι μετηύδα·  "̓͂ω φίλοι, οἵου φωτὸς ἀποπλαγχθέντες ἀρωγῆς πείρετ΄ ἐς Αἰήτην τόσσον πλόον. εὖ γὰρ ἐγώ μιν Δασκύλου ἐν μεγάροισι καταυτόθι πατρὸς ἐμοῖο οἶδ΄ ἐσιδών, ὅτε δεῦρο δι΄ ̓ασίδος ἠπείροιο πεζὸς ἔβη ζωστῆρα φιλοπτολέμοιο κομίζων ̔ιππολύτησ· ἐμὲ δ΄ εὗρε νέον χνοάοντα ἰούλουσ. ἔνθα δ΄ ἐπὶ Πριόλαο κασιγνήτοιο θανόντος ἡμετέρου Μυσοῖσιν ὑπ΄ ἀνδράσιν, ὅντινα λαὸς οἰκτίστοις ἐλέγοισιν ὀδύρεται ἐξέτι κείνου, ἀθλεύων Τιτίην ἀπεκαίνυτο πυγμαχέοντα καρτερόν, ὃς πάντεσσι μετέπρεπεν ἠιθέοισιν εἶδός τ΄ ἠδὲ βίην· χαμάδις δέ οἱ ἤλασ΄ ὀδόντασ. αὐτὰρ ὁμοῦ Μυσοῖσιν ἐμῷ ὑπὸ πατρὶ δάμασσεν καὶ Φρύγασ, οἳ ναίουσιν ὁμώλακας ἧμιν ἀρούρασ, φῦλά τε Βιθυνῶν αὐτῇ κτεατίσσατο γαίῃ, ἔστ΄ ἐπὶ ̔ρηβαίου προχοὰς σκόπελόν τε Κολώνησ· Παφλαγόνες τ΄ ἐπὶ τοῖς Πελοπήιοι εἴκαθον αὔτωσ, ὅσσους Βιλλαίοιο μέλαν περιάγνυται ὕδωρ. ἀλλά με νῦν Βέβρυκες ὑπερβασίη τ΄ ̓αμύκοιο τηλόθι ναιετάοντοσ, ἐνόσφισαν, ̔ηρακλῆοσ, δὴν ἀποτεμνόμενοι γαίης ἅλισ, ὄφρ΄ ἐβάλοντο οὖρα βαθυρρείοντος ὑφ΄ εἱαμεναῖς ̔υπίοιο. ἔμπης δ΄ ἐξ ὑμέων ἔδοσαν τίσιν· οὐδέ ἕ φημι ἤματι τῷδ΄ ἀέκητι θεῶν ἐπελάσσαι ἄρηα, Τυνδαρίδην Βέβρυξιν, ὅτ΄ ἀνέρα κεῖνον ἔπεφνεν. τῶ νῦν ἥντιν΄ ἐγὼ τῖσαι χάριν ἄρκιός εἰμι, τίσω προφρονέωσ. ἡ γὰρ θέμις ηπεοανοισιν ἀνδράσιν, εὖτ΄ ἄρξωσιν ἀρείονες ἄλλοι ὀφέλλειν. ξυνῇ μὲν πάντεσσιν ὁμόστολον ὔμμιν ἕπεσθαι Δάσκυλον ὀτρυνέω, ἐμὸν υἱέα· τοῖο δ΄ ἰόντοσ, ἦ τ΄ ἂν ἐυξείνοισι διὲξ ἁλὸς ἀντιάοιτε ἀνδράσιν, ὄφρ΄ αὐτοῖο ποτὶ στόμα Θερμώδοντοσ. νόσφι δὲ Τυνδαρίδαις ̓αχερουσίδος ὑψόθεν ἄκρης εἵσομαι ἱερὸν αἰπύ· τὸ μὲν μάλα τηλόθι πάντες ναυτίλοι ἂμ πέλαγος θηεύμενοι ἱλάξονται· καί κέ σφιν μετέπειτα πρὸ ἄστεοσ, οἷα θεοῖσιν, πίονας εὐα·ρότοιο γύας πεδίοιο ταμοίμην." ̔͂ως τότε μὲν δαῖτ΄ ἀμφὶ πανήμεροι ἑψιόωντο. ἦρί γε μὴν ἐπὶ νῆα κατήισαν ἐγκονέοντεσ· καὶ δ΄ αὐτὸς σὺν τοῖσι Λύκος κίε, μυρί΄ ὀπάσσας δῶρα φέρειν· ἅμα δ΄ υἷα δόμων ἔκπεμπε νέεσθαι. ̓́ενθα δ΄ ̓αβαντιάδην πεπρωμένη ἤλασε μοῖρα ̓́ιδμονα, μαντοσύνῃσι κεκασμένον. ἀλλά μιν οὔτι μαντοσύναι ἐσάωσαν, ἐπεὶ χρεὼ ἦγε δαμῆναι· κεῖτο γὰρ εἱαμενῇ δονακώδεος ἐν ποταμοῖο ψυχόμενος λαγόνας τε καὶ ἄσπετον ἰλύι νηδὺν κάπριος ἀργιόδων, ὀλοὸν τέρασ, ὅν ῥα καὶ αὐταὶ νύμφαι ἑλειονόμοι ὑπεδείδισαν· οὐδέ τις ἀνδρῶν ἠείδει· οἶος δὲ κατὰ πλατὺ βόσκετο τῖφοσ. αὐτὰρ ὅγ΄ ἰλυόεντος ἀνὰ θρωσμοὺς ποταμοῖο ϝίσσετ΄ ̓αβαντιάδησ· ὁ δ΄ ἄρ΄ ἔκποθεν ἀφράστοιο ὕψι μάλ΄ ἐκ δονάκων ἀνεπάλμενος ἤλασε μηρὸν ἀίγδην, μέσσας δὲ σὺν ὀστέῳ ἶνας ἔκερσεν. ὀξὺ δ΄ ὅγε κλάγξας οὔδει πέσεν· οἱ δὲ τυπέντος ἀθρόοι ἀντιάχησαν. ὀρέξατο δ΄ αἶψ΄ ὀλοοῖο Πηλεὺς αἰγανέῃ φύγαδ΄ εἰς ἕλος ὁρμηθέντος καπρίου· ἔσσυτο δ΄ αὖτις ἐναντίοσ· ἀλλά μιν ̓́ιδας οὔτασε, βεβρυχὼς δὲ θοῷ περικάππεσε δουρί. καὶ τὸν μὲν χαμάδις λίπον αὐτόθι πεπτηῶτα· τὸν δ΄ ἕταροι ἐπὶ νῆα φέρον ψυχορραγέοντα, ἀχνύμενοι, χείρεσσι δ΄ ἑῶν ἐνικάτθαν΄ ἑταίρων.  ̓́ενθα δὲ ναυτιλίης μὲν ἐρητύοντο μέλεσθαι, ἀμφὶ δὲ κηδείῃ νέκυος μένον ἀσχαλόωντεσ. ἤματα δὲ τρία πάντα γόων· ἑτέρῳ δέ μιν ἤδη τάρχυον μεγαλωστί· συνεκτερέιζε δὲ λαὸς αὐτῷ ὁμοῦ βασιλῆι Λύκῳ· παρὰ δ΄ ἄσπετα μῆλα, ἣ θέμις οἰχομένοισι, ταφήια λαιμοτόμησαν. καὶ δή τοι κέχυται τοῦδ΄ ἀνέρος ἐν χθονὶ κείνῃ τύμβοσ· σῆμα δ΄ ἔπεστι καὶ ὀψιγόνοισιν ἰδέσθαι, νηίου ἐκ κοτίνοιο φάλαγξ· θαλέθει δέ τε φύλλοις ἄκρης τυτθὸν ἔνερθ΄ ̓αχερουσίδοσ. εἰ δέ με καὶ τὸ χρειὼ ἀπηλεγέως Μουσέων ὕπο γηρύσασθαι, τόνδε πολισσοῦχον διεπέφραδε Βοιωτοῖσιν Νισαίοισί τε Φοῖβος ἐπιρρήδην ἱλάεσθαι, ἀμφὶ δὲ τήνγε φάλαγγα παλαιγενέος κοτίνοιο ἄστυ βαλεῖν· οἱ δ΄ ἀντὶ θεουδέος Αἰολίδαο ̓́ιδμονος εἰσέτι νῦν ̓αγαμήστορα κυδαίνουσιν. Τίς γὰρ δὴ θάνεν ἄλλοσ; ἐπεὶ καὶ ἔτ΄ αὖτις ἔχευαν ἥρωες τότε τύμβον ἀποφθιμένου ἑτάροιο. δοιὰ γὰρ οὖν κείνων ἔτι σήματα φαίνεται ἀνδρῶν. ̔αγνιάδην Τῖφυν θανέειν φάτισ· οὐδέ οἱ ἦεν μοῖρ΄ ἔτι ναυτίλλεσθαι ἑκαστέρω. ἀλλά νυ καὶ τὸν αὖθι μινυνθαδίη πάτρης ἑκὰς εὔνασε νοῦσοσ, εἰσότ΄ ̓αβαντιάδαο νέκυν κτερέιξεν ὅμιλοσ. ἄτλητον δ΄ ὀλοῷ ἐπὶ πήματι κῆδος ἕλοντο. δὴ γὰρ ἐπεὶ καὶ τόνδε παρασχεδὸν ἐκτερέιξαν αὐτοῦ, ἀμηχανίῃσιν ἁλὸς προπάροιθε πεσόντεσ, ἐντυπὰς εὐκήλως εἰλυμένοι οὔτε τι σίτου μνώοντ΄ οὔτε ποτοῖο· κατήμυσαν δ΄ ἀχέεσσιν θυμόν, ἐπεὶ μάλα πολλὸν ἀπ΄ ἐλπίδος ἔπλετο νόστοσ. καί νύ κ΄ ἔτι προτέρω τετιημένοι ἰσχανόωντο, εἰ μὴ ἄρ΄ ̓αγκαίῳ περιώσιον ἔμβαλεν ̔́ηρη θάρσοσ, ὃν ̓ιμβρασίοισι παρ΄ ὕδασιν ̓αστυπάλαια τίκτε Ποσειδάωνι· περιπρὸ γὰρ εὖ ἐκέκαστο ἰθύνειν, Πηλῆα δ΄ ἐπεσσύμενος προσέειπεν· "Αἰακίδη, πῶς καλὸν ἀφειδήσαντας ἀέθλων γαίῃ ἐν ἀλλοδαπῇ δὴν ἔμμεναι; οὐ μὲν ἄρηος ἴδριν ἐόντά με τόσσον ἄγει μετὰ κῶας ̓ιήσων Παρθενίης ἀπάνευθεν, ὅσον τ΄ ἐπιίστορα νηῶν. τῶ μή μοι τυτθόν γε δέος περὶ νηὶ πελέσθω. ὧς δὲ καὶ ὧλλοι δεῦρο δαήμονες ἄνδρες ἔασιν, τῶν ὅτινα πρύμνης ἐπιβήσομεν, οὔτις ἰάψει ναυτιλίην. ἀλλ΄ ὦκα, παραιφάμενος τάδε πάντα, θαρσαλέως ὀρόθυνον ἐπιμνήσασθαι ἀέθλου." ̔͂ως φάτο· τοῖο δὲ θυμὸς ὀρέξατο γηθοσύνῃσιν. αὐτίκα δ΄ οὐ μετὰ δηρὸν ἐνὶ μέσσοις ἀγόρευσεν· "Δαιμόνιοι, τί νυ πένθος ἐτώσιον ἴσχομεν αὔτωσ; οἱ μὲν γάρ ποθι τοῦτον, ὃν ἔλλαχον, οἶτον ὄλοντο· ἡμῖν δ΄ ἐν γὰρ ἔασι κυβερνητῆρες ὁμίλῳ, καὶ πολέεσ. τῶ μή τι διατριβώμεθα πείρησ· ἀλλ΄ ἔγρεσθ΄ εἰς ἔργον, ἀπορρίψαντες ἀνίασ."  Τὸν δ΄ αὖτ΄ Αἴσονος υἱὸς ἀμηχανέων προσέειπεν· "Αἰακίδη, πῇ δ΄ οἵδε κυβερνητῆρες ἔασιν; οὓς μὲν γὰρ τὸ πάροιθε δαήμονας εὐχόμεθ΄ εἶναι, οἱ δὲ κατηφήσαντες ἐμεῦ πλέον ἀσχαλόωσιν. τῶ καὶ ὁμοῦ φθιμένοισι κακὴν προτιόσσομαι ἄτην, εἰ δὴ μήτ΄ ὀλοοῖο μετὰ πτόλιν Αἰήταο ἔσσεται, ἠὲ καὶ αὖτις ἐς ̔ελλάδα γαῖαν ἱκέσθαι πετράων ἔκτοσθε, κατ΄ αὐτόθι δ΄ ἄμμε καλύψει ἀκλειῶς κακὸς οἶτοσ, ἐτώσια γηράσκοντασ." ̔͂ως ἔφατ΄· ̓αγκαῖος δὲ μάλ΄ ἐσσυμένως ὑπέδεκτο νῆα θοὴν ἄξειν· δὴ γὰρ θεοῦ ἐτράπεθ΄ ὁρμῇ. τὸν δὲ μετ΄ ̓εργῖνος καὶ Ναύπλιος Εὔφημός τε ὤρνυντ΄, ἰθύνειν λελιημένοι. ἀλλ΄ ἄρα τούσγε ἔσχεθον· ̓αγκαίῳ δὲ πολεῖς ᾔνησαν ἑταίρων. ̓ηῷοι δἤπειτα δυωδεκάτῳ ἐπέβαινον ἤματι· δὴ γάρ σφιν ζεφύρου μέγας οὖρος ἄητο. καρπαλίμως δ΄ ̓αχέροντα διεξεπέρησαν ἐρετμοῖσ, ἐκ δ΄ ἔχεαν πίσυνοι ἀνέμῳ λίνα, πουλὺ δ΄ ἐπιπρὸ λαιφέων πεπταμένων τέμνον πλόον εὐδιόωντεσ. ὦκα δὲ Καλλιχόροιο παρὰ προχοὰς ποταμοῖο ἤλυθον, ἔνθ΄ ἐνέπουσι Διὸς Νυσήιον υἷα, ̓ινδῶν ἡνίκα φῦλα λιπὼν κατενάσσατο Θήβασ, ὀργιάσαι, στῆσαί τε χοροὺς ἄντροιο πάροιθεν, ᾧ ἐν ἀμειδήτους ἁγίας ηὐλίζετο νύκτασ, ἐξ οὗ Καλλίχορον ποταμὸν περιναιετάοντες ἠδὲ καὶ Αὐλίον ἄντρον ἐπωνυμίην καλέουσιν. ̓́ενθεν δὲ Σθενέλου τάφον ἔδρακον ̓ακτορίδαο, ὅς ῥά τ΄ ̓αμαζονίδων πολυθαρσέος ἐκ πολέμοιο ἂψ ἀνιὼν--δὴ γὰρ συνανήλυθεν ̔ηρακλῆι-- βλήμενος ἰῷ κεῖθεν ἐπ΄ ἀγχιάλου θάνεν ἀκτῆσ. οὐ μέν θην προτέρω ἔτ΄ ἐμέτρεον. ἧκε γὰρ αὐτὴ Φερσεφόνη ψυχὴν πολυδάκρυον ̓ακτορίδαο λισσομένην τυτθόν περ ὁμήθεας ἄνδρας ἰδέσθαι. τύμβου δὲ στεφάνης ἐπιβὰς σκοπιάζετο νῆα τοῖος ἐών, οἷος πόλεμόνδ΄ ἴεν· ἀμφὶ δὲ καλὴ τετράφαλος φοίνικι λόφῳ ἐπελάμπετο πήληξ. καί ῥ΄ ὁ μὲν αὖτις ἔδυνε μέγαν ζόφον· οἱ δ΄ ἐσιδόντες θάμβησαν· τοὺς δ΄ ὦρσε θεοπροπέων ἐπικέλσαι ̓αμπυκίδης Μόψος λοιβῇσί τε μειλίξασθαι. οἱ δ΄ ἀνὰ μὲν κραιπνῶς λαῖφος σπάσαν, ἐκ δὲ βαλόντες πείσματ΄ ἐν αἰγιαλῷ Σθενέλου τάφον ἀμφεπένοντο, χύτλα τέ οἱ χεύοντο, καὶ ἥγνισαν ἔντομα μήλων. ἄνδιχα δ΄ αὖ χύτλων νηοσσόῳ ̓απόλλωνι βωμὸν δειμάμενοι μῆρ΄ ἔφλεγον ἂν δὲ καὶ ̓ορφεὺς θῆκε λύρην· ἐκ τοῦ δὲ Λύρη πέλει οὔνομα χώρῳ. Αὐτίκα δ΄ οἵγ΄ ἀνέμοιο κατασπέρχοντος ἔβησαν νῆ΄ ἔπι· κὰδ δ΄ ἄρα λαῖφος ἐρυσσάμενοι τανύοντο ἐς πόδας ἀμφοτέρουσ· ἡ δ΄ ἐς πέλαγος πεφόρητο ἐντενέσ, ἠύτε τίς τε δι΄ ἠέρος ὑψόθι κίρκος ταρσὸν ἐφεὶς πνοιῇ φέρεται ταχύσ, οὐδὲ τινάσσει ῥιπήν, εὐκήλοισιν ἐνευδιόων πτερύγεσσιν. καὶ δὴ Παρθενίοιο ῥοὰς ἁλιμυρήεντοσ, πρηυτάτου ποταμοῦ, παρεμέτρεον, ᾧ ἔνι κούρη Λητωίσ, ἄγρηθεν ὅτ΄ οὐρανὸν εἰσαναβαίνῃ, ὃν δέμας ἱμερτοῖσιν ἀναψύχει ὑδάτεσσιν. νυκτί δ΄ ἔπειτ΄ ἄλληκτον ἐπιπροτέρωσε θέοντες Σήσαμον αἰπεινούς τε παρεξενέοντ΄ ̓ερυθίνουσ, Κρωβίαλον, Κρώμναν τε καὶ ὑλήεντα Κύτωρον. ἔνθεν δ΄ αὖτε Κάραμβιν ἅμ΄ ἠελίοιο βολῇσιν γνάμψαντες παρὰ πουλὺν ἔπειτ΄ ἤλαυνον ἐρετμοῖς Αἰγιαλὸν πρόπαν ἦμαρ ὁμῶς καὶ ἐπ΄ ἤματι ϝύκτα.  Αὐτίκα δ΄ ̓ασσυρίης ἐπέβαν χθονόσ, ἔνθα Σινώπην, θυγατέρ΄ ̓ασωποῖο, καθίσσατο, καί οἱ ὄπασσεν παρθενίην Ζεὺς αὐτόσ, ὑποσχεσίῃσι δολωθείσ. δὴ γὰρ ὁ μὲν φιλότητος ἐέλδετο· νεῦσε δ΄ ὅγ΄ αὐτῇ δωσέμεναι, ὅ κεν ᾗσι μετὰ φρεσὶν ἰθύσειεν. ἡ δέ ἑ παρθενίην ᾐτήσατο κερδοσύνῃσιν. ὧς δὲ καὶ ̓απόλλωνα παρήπαφεν εὐνηθῆναι ἱέμενον, ποταμόν τ΄ ἐπὶ τοῖς ̔́αλυν· οὐδὲ μὲν ἀνδρῶν τήνγε τις ἱμερτῇσιν ἐν ἀγκοίνῃσι δάμασσεν. ἔνθα δὲ Τρικκαίοιο ἀγαυοῦ Δηιμάχοιο υἷεσ, Δηιλέων τε καὶ Αὐτόλυκος Φλογίος τε τῆμος ἔθ΄, ̔ηρακλῆος ἀποπλαγχθέντεσ, ἔναιον· οἵ ῥα τόθ΄, ὡς ἐνόησαν ἀριστήων στόλον ἀνδρῶν, σφᾶς αὐτοὺς νημερτὲς ἐπέφραδον ἀντιάσαντεσ· οὐδ΄ ἔτι μιμνάζειν θέλον ἔμπεδον, ἀλλ΄ ἐνὶ νηί, ̓αργέσταο παρᾶσσον ἐπιπνείοντοσ, ἔβησαν. τοῖσι δ΄ ὁμοῦ μετέπειτα θοῇ πεφορημένοι αὔρῃ λεῖπον ̔́αλυν ποταμόν, λεῖπον δ΄ ἀγχίρροον ͂̓ιριν, ἠδὲ καὶ ̓ασσυρίης πρόχυσιν χθονόσ· ἤματι δ΄ αὐτῷ γνάμψαν ̓αμαζονίδων ἕκαθεν λιμενήοχον ἄκρην. ̓́ενθα ποτὲ προμολοῦσαν ̓αρητιάδα Μελανίππην ἥρως ̔ηρακλέης ἐλοχήσατο, καί οἱ ἄποινα ̔ιππολύτη ζωστῆρα παναίολον ἐγγυάλιξεν ἀμφὶ κασιγνήτησ· ὁ δ΄ ἀπήμονα πέμψεν ὀπίσσω. τῆς οἵγ΄ ἐν κόλπῳ, προχοαῖς ἔπι Θερμώδοντοσ, κέλσαν, ἐπεὶ καὶ πόντος ὀρίνετο νισσομένοισιν. τῷ δ΄ οὔτις ποταμῶν ἐναλίγκιοσ, οὐδὲ ῥέεθρα τόσσ΄ ἐπὶ γαῖαν ἵησι παρὲξ ἕθεν ἄνδιχα βάλλων. τετράκις εἰς ἑκατὸν δεύοιτό κεν, εἴ τις ἕκαστα πεμπάζοι· μία δ΄ οἴη ἐτήτυμος ἔπλετο πηγή. ἡ μέν τ΄ ἐξ ὀρέων κατανίσσεται ἤπειρόνδε ὑψηλῶν, ἅ τέ φασιν ̓αμαζόνια κλείεσθαι. ἔνθεν δ΄ αἰπυτέρην ἐπικίδναται ἔνδοθι γαῖαν ἀντικρύ· τῶ καί οἱ ἐπίστροφοί εἰσι κέλευθοι· αἰεὶ δ΄ ἄλλυδις ἄλλη, ὅπῃ κύρσειε μάλιστα ἠπείρου χθαμαλῆσ, εἱλίσσεται· ἡ μὲν ἄπωθεν, ἡ δὲ πέλασ· πολέες δὲ πόροι νώνυμνοι ἔασιν, ὅππῃ ὑπεξαφύονται· ὁ δ΄ ἀμφαδὸν ἄμμιγα παύροις Πόντον ἐς ̓́αξεινον κυρτὴν ὑπερεύγεται ἄκρην. καί νύ κε δηθύνοντες ̓αμαζονίδεσσιν ἔμιξαν ὑσμίνην, καὶ δ΄ οὔ κεν ἀναιμωτί γ΄ ἐρίδηναν-- οὐ γὰρ ̓αμαζονίδες μάλ΄ ἐπήτιδεσ, οὐδὲ θέμιστας τίουσαι πεδίον Δοιάντιον ἀμφενέμοντο· ἀλλ΄ ὕβρις στονόεσσα καὶ ̓́αρεος ἔργα μεμήλει· δὴ γὰρ καὶ γενεὴν ἔσαν ̓́αρεος ̔αρμονίης τε νύμφησ, ἥ τ΄ ̓́αρηϊ φιλοπτολέμους τέκε κούρασ, ἄλσεος ̓ακμονίοιο κατὰ πτύχας εὐνηθεῖσα-- εἰ μὴ ἄρ΄ ἐκ Διόθεν πνοιαὶ πάλιν ̓αργέσταο ἤλυθον· οἱ δ΄ ἀνέμῳ περιηγέα κάλλιπον ἀκτήν, ἔνθα Θεμισκύρειαι ̓αμαζόνες ὡπλίζοντο. οὐ γὰρ ὁμηγερέες μίαν ἂμ πόλιν, ἀλλ΄ ἀνὰ γαῖαν κεκριμέναι κατὰ φῦλα διάτριχα ναιετάασκον· νόσφι μὲν αἵδ΄ αὐταί, τῇσιν τότε κοιρανέεσκεν ̔ιππολύτη, νόσφιν δὲ Λυκάστιαι ἀμφενέμοντο, νόσφι δ΄ ἀκοντοβόλοι Χαδήσιαι. ἤματι δ΄ ἄλλῳ νυκτί τ΄ ἐπιπλομένῃ Χαλύβων παρὰ γαῖαν ἵκοντο.  Τοῖσι μὲν οὔτε βοῶν ἄροτος μέλει, οὔτε τις ἄλλη φυταλιὴ καρποῖο μελίφρονοσ· οὐδὲ μὲν οἵγε ποίμνας ἑρσήεντι νομῷ ἔνι ποιμαίνουσιν. ἀλλὰ σιδηροφόρον στυφελὴν χθόνα γατομέοντες ὦνον ἀμείβονται βιοτήσιον, οὐδέ ποτέ σφιν ἠὼς ἀντέλλει καμάτων ἄτερ, ἀλλὰ κελαινῇ λιγνύι καὶ καπνῷ κάματον βαρὺν ὀτλεύουσιν. Τοὺς δὲ μετ΄ αὐτίκ΄ ἔπειτα Γενηταίου Διὸς ἄκρην γνάμψαντες σώοντο παρὲκ Τιβαρηνίδα γαῖαν. ἔνθ΄ ἐπεὶ ἄρ κε τέκωνται ὑπ΄ ἀνδράσι τέκνα γυναῖκεσ, αὐτοὶ μὲν στενάχουσιν ἐνὶ λεχέεσσι πεσόντεσ, κράατα δησάμενοι· ταὶ δ΄ εὖ κομέουσιν ἐδωδῇ ἀνέρασ, ἠδὲ λοετρὰ λεχώια τοῖσι πένονται. ̔ιρὸν δ΄ αὖτ΄ ἐπὶ τοῖσιν ὄρος καὶ γαῖαν                     ἄμειβον, ᾗ ἔνι Μοσσύνοικοι ἀν΄ οὔρεα ναιετάουσιν μόσσυνασ, καὶ δ΄ αὐτοὶ ἐπώνυμοι ἔνθεν ἔασιν. ἀλλοίη δὲ δίκη καὶ θέσμια τοῖσι τέτυκται. ὅσσα μὲν ἀμφαδίην ῥέζειν θέμισ, ἢ ἐνὶ δήμῳ, ἢ ἀγορῇ, τάδε πάντα δόμοις ἔνι μηχανόωνται· ὅσσα δ΄ ἐνὶ μεγάροις πεπονήμεθα, κεῖνα θύραζε ἀψεγέως μέσσῃσιν ἐνὶ ῥέζουσιν ἀγυιαῖσ. οὐδ΄ εὐνῆς αἰδὼς ἐπιδήμιοσ, ἀλλά, σύες ὣς φορβάδεσ, οὐδ΄ ἠβαιὸν ἀτυζόμενοι παρεόντασ, μίσγονται χαμάδις ξυνῇ φιλότητι γυναικῶν. αὐτὰρ ἐν ὑψίστῳ βασιλεὺς μόσσυνι θαάσσων ἰθείας πολέεσσι δίκας λαοῖσι δικάζει, σχέτλιοσ. ἢν γάρ πού τί θεμιστεύων ἀλίτηται, λιμῷ μιν κεῖν΄ ἦμαρ ἐνικλείσαντες ἔχουσιν. Τοὺς παρανισσόμενοι καὶ δὴ σχεδὸν ἀντιπέρηθεν νήσου ̓αρητιάδος τέμνον πλόον εἰρεσίῃσιν ἠμάτιοι· λιαρὴ γὰρ ὑπὸ κνέφας ἔλλιπεν αὔρη. ἤδη καί τιν΄ ὕπερθεν ̓αρήιον ἀίσσοντα ἐνναέτην νήσοιο δι΄ ἠέρος ὄρνιν ἴδοντο, ὅς ῥα τιναξάμενος πτέρυγας κατὰ νῆα θέουσαν ἧκ΄ ἐπί οἱ πτερὸν ὀξύ· τὸ δ΄ ἐν λαιῷ πέσεν ὤμῳ δίου ̓οιλῆοσ· μεθέηκε δὲ χερσὶν ἐρετμὸν βλήμενοσ· οἱ δὲ τάφον πτερόεν βέλος εἰσορόωντεσ. καὶ τὸ μὲν ἐξείρυσσε παρεδριόων ̓ερυβώτησ, ἕλκος δὲ ξυνέδησεν, ἀπὸ σφετέρου κολεοῖο λυσάμενος τελαμῶνα κατήορον· ἐκ δ΄ ἐφαάνθη ἄλλος ἐπὶ προτέρῳ πεποτημένοσ· ἀλλά μιν ἥρως Εὐρυτίδης Κλυτίοσ--πρὸ γὰρ ἀγκύλα τείνατο τόξα, ἧκε δ΄ ἐπ΄ οἰωνὸν ταχινὸν βέλοσ--αὐτὰρ ἔπειτα πλῆξεν· δινηθεὶς δὲ θοῆς πέσεν ἀγχόθι νηόσ. τοῖσιν δ΄ ̓αμφιδάμας μυθήσατο, παῖς ̓αλεοῖο· "Νῆσος μὲν πέλας ἧμιν ̓αρητιάσ· ἴστε καὶ αὐτοὶ τούσδ΄ ὄρνιθας ἰδόντεσ. ἐγὼ δ΄ οὐκ ἔλπομαι ἰοὺς τόσσον ἐπαρκέσσειν εἰς ἔκβασιν. ἀλλά τιν΄ ἄλλην μῆτιν πορσύνωμεν ἐπίρροθον, εἴ γ΄ ἐπικέλσαι μέλλετε, Φινῆος μεμνημένοι, ὡς ἐπέτελλεν. οὐδὲ γὰρ ̔ηρακλέησ, ὁπότ΄ ἤλυθεν ̓αρκαδίηνδε, πλωίδας ὄρνιθας Στυμφαλίδας ἔσθενε λίμνης ὤσασθαι τόξοισι, τὸ μέν τ΄ ἐγὼ αὐτὸς ὄπωπα. ἀλλ΄ ὅγε χαλκείην πλατάγην ἐνὶ χερσὶ τινάσσων δούπει ἐπὶ σκοπιῆς περιμήκεοσ· αἱ δ΄ ἐφέβοντο τηλοῦ, ἀτυζηλῷ ὑπὸ δείματι κεκληγυῖαι. τῶ καὶ νῦν τοίην τιν΄ ἐπιφραζώμεθα μῆτιν· αὐτὸς δ΄ ἂν τὸ πάροιθεν ἐπιφρασθεὶς ἐνέποιμι. ἀνθέμενοι κεφαλῇσιν ἀερσιλόφους τρυφαλείασ, ἡμίσεες μὲν ἐρέσσετ΄ ἀμοιβαδίσ, ἡμίσεες δὲ δούρασί τε ξυστοῖσι καὶ ἀσπίσιν ἄρσετε νῆα. αὐτὰρ πασσυδίῃ περιώσιον ὄρνυτ΄ ἀυτὴν ἀθρόοι, ὄφρα κολῳὸν ἀηθείῃ φοβέωνται νεύοντάς τε λόφους καὶ ἐπήορα δούραθ΄ ὕπερθεν. εἰ δέ κεν αὐτὴν νῆσον ἱκώμεθα, δὴ τότ΄ ἔπειτα σὺν κελάδῳ σακέεσσι πελώριον ὄρσετε δοῦπον."  ̔͂ως ἄρ΄ ἔφη· πάντεσσι δ΄ ἐπίρροθος ἥνδανε μῆτισ. ἀμφὶ δὲ χαλκείας κόρυθας κεφαλῇσιν ἔθεντο δεινὸν λαμπομένασ, ἐπὶ δὲ λόφοι ἐσσείοντο φοινίκεοι. καὶ τοὶ μὲν ἀμοιβήδην ἐλάασκον· τοὶ δ΄ αὖτ΄ ἐγχείῃσι καὶ ἀσπίσι νῆ΄ ἐκάλυψαν. ὡς δ΄ ὅτε τις κεράμῳ κατερέψεται ἑρκίον ἀνήρ, δώματος ἀγλαΐην τε καὶ ὑετοῦ ἔμμεναι ἄλκαρ, ἄλλῳ δ΄ ἔμπεδον ἄλλος ὁμῶς ἐπαμοιβὸς ἄρηρεν· ὧς οἵγ΄ ἀσπίσι νῆα συναρτύναντες ἔρεψαν. οἵη δὲ κλαγγὴ δῄου πέλει ἐξ ὁμάδοιο ἀνδρῶν κινυμένων, ὁπότε ξυνίωσι φάλαγγεσ, τοίη ἄρ΄ ὑψόθι νηὸς ἐς ἠέρα κίδνατ΄ ἀυτή. οὐδέ τιν΄ οἰωνῶν ἔτ΄ ἐσέδρακον, ἀλλ΄ ὅτε νήσῳ χρίμψαντες σακέεσσιν ἐπέκτυπον, αὐτίκ΄ ἄρ΄ οἵγε μυρίοι ἔνθα καὶ ἔνθα πεφυζότες ἠερέθοντο. ὡς δ΄ ὁπότε Κρονίδης πυκινὴν ἐφέηκε χάλαζαν ἐκ νεφέων ἀνά τ΄ ἄστυ καὶ οἰκία, τοὶ δ΄ ὑπὸ τοῖσιν ἐνναέται κόναβον τεγέων ὕπερ εἰσαΐοντες ἧνται ἀκήν, ἐπεὶ οὔ σφε κατέλλαβε χείματος ὥρη ἀπροφάτωσ, ἀλλὰ πρὶν ἐκαρτύναντο μέλαθρον· ὧς πυκινὰ πτερὰ τοῖσιν ἐφίεσαν ἀίσσοντες ὕψι μάλ΄ ἂμ πέλαγος περάτης εἰς οὔρεα γαίησ. Τίς γὰρ δὴ Φινῆος ἔην νόοσ, ἐνθάδε κέλσαι ἀνδρῶν ἡρώων θεῖον στόλον; ἢ καὶ ἔπειτα ποῖον ὄνειαρ ἔμελλεν ἐελδομένοισιν ἱκέσθαι; Υἱῆες Φρίξοιο μετὰ πτόλιν ̓ορχομενοῖο ἐξ Αἴης ἐνέοντο παρ΄ Αἰήταο Κυταίου, Κολχίδα νῆ΄ ἐπιβάντεσ, ἵν΄ ἄσπετον ὄλβον ἄρωνται πατρόσ· ὁ γὰρ θνῄσκων ἐπετείλατο τήνδε κέλευθον. καὶ δὴ ἔσαν νήσοιο μάλα σχεδὸν ἤματι κείνῳ. Ζεὺς δ΄ ἀνέμου βορέαο μένος κίνησεν ἀῆναι, ὕδατι σημαίνων διερὴν ὁδὸν ̓αρκτούροιο· αὐτὰρ ὅγ΄ ἠμάτιος μὲν ἐν οὔρεσι φύλλ΄ ἐτίνασσεν τυτθὸν ἐπ΄ ἀκροτάτοισιν ἀήσυρος ἀκρεμόνεσσιν· νυκτὶ δ΄ ἔβη πόντονδε πελώριοσ, ὦρσε δὲ κῦμα κεκληγὼς πνοιῇσι· κελαινὴ δ΄ οὐρανὸν ἀχλὺς ἄμπεχεν, οὐδέ πῃ ἄστρα διαυγέα φαίνετ΄ ἰδέσθαι ἐκ νεφέων, σκοτόεις δὲ περὶ ζόφος ἠρήρειστο. οἱ δ΄ ἄρα μυδαλέοι, στυγερὸν τρομέοντες ὄλεθρον, υἱῆες Φρίξοιο φέρονθ΄ ὑπὸ κύμασιν αὔτωσ. ἱστία δ΄ ἐξήρπαξ΄ ἀνέμου μένοσ, ἠδὲ καὶ αὐτὴν νῆα διάνδιχ΄ ἔαξε τινασσομένην ῥοθίοισιν. ἔνθα δ΄ ὑπ΄ ἐννεσίῃσι θεῶν πίσυρές περ ἐόντες δούρατος ὠρέξαντο πελωρίου, οἷά τε πολλὰ ῥαισθείσης κεκέδαστο θόοις συναρηρότα γόμφοισ. καὶ τοὺς μὲν νῆσόνδε, παρὲξ ὀλίγον θανάτοιο, κύματα καὶ ῥιπαὶ ἀνέμου φέρον ἀσχαλόωντασ. αὐτίκα δ΄ ἐρράγη ὄμβρος ἀθέσφατοσ, ὗε δὲ πόντον καὶ νῆσον καὶ πᾶσαν ὅσην κατεναντία νήσου χώρην Μοσσύνοικοι ὑπέρβιοι ἀμφενέμοντο. τοὺς δ΄ ἄμυδις κρατερῷ σὺν δούρατι κύματος ὁρμὴ υἱῆας Φρίξοιο μετ΄ ἠιόνας βάλε νήσου νύχθ΄ ὕπο λυγαίην· τὸ δὲ μυρίον ἐκ Διὸς ὕδωρ λῆξεν ἅμ΄ ἠελίω·ͅ τάχα δ΄ ἐγγύθεν ἀντεβόλησαν ἀλλήλοισ, ̓́αργος δὲ παροίτατος ἔκφατο μῦθον·  "̓αντόμεθα πρὸς Ζηνὸς ̓εποψίου, οἵτινές ἐστε ἀνδρῶν, εὐμενέειν τε καὶ ἀρκέσσαι χατέουσιν. πόντῳ γὰρ τρηχεῖαι ἐπιβρίσασαι ἄελλαι νηὸς ἀεικελίης διὰ δούρατα πάντ΄ ἐκέδασσαν, ᾗ ἔνι πείρομεν οἶμον ἐπὶ χρέος ἐμβεβαῶτεσ. τούνεκα νῦν ὑμέας γουναζόμεθ΄, αἴ κε πίθησθε, δοῦναι ὅσον τ΄ εἴλυμα περὶ χροόσ, ἠδὲ κομίσσαι ἀνέρας οἰκτείραντας ὁμήλικας ἐν κακότητι. ἀλλ΄ ἱκέτας ξείνους Διὸς εἵνεκεν αἰδέσσασθε Ξεινίου ̔ικεσίου τε· Διὸς δ΄ ἄμφω ἱκέται τε καὶ ξεῖνοι· ὁ δέ που καὶ ἐπόψιος ἄμμι τέτυκται." Τὸν δ΄ αὖτ΄ Αἴσονος υἱὸς ἐπιφραδέως ἐρέεινεν, μαντοσύνας Φινῆος ὀισσάμενος τελέεσθαι· "Ταῦτα μὲν αὐτίκα πάντα παρέξομεν εὐμενέοντεσ. ἀλλ΄ ἄγε μοι κατάλεξον ἐτήτυμον, ὁππόθι γαίης ναίετε, καὶ χρέος οἷον ὑπεὶρ ἅλα νεῖσθαι ἀνώγει, αὐτῶν θ΄ ὑμείων ὄνομα κλυτόν, ἠδὲ γενέθλην." Τὸν δ΄ ̓́αργος προσέειπεν ἀμηχανέων κακότητι· "Αἰολίδην Φρίξον τιν΄ ἀφ΄ ̔ελλάδος Αἶαν ἱκέσθαι ἀτρεκέως δοκέω που ἀκούετε καὶ πάρος αὐτοί, Φρίξον, ὅτις πτολίεθρον ἀνήλυθεν Αἰήταο, κριοῦ ἐπεμβεβαώσ, τόν ῥα χρύσειον ἔθηκεν ̔ερμείασ· κῶας δὲ καὶ εἰσέτι νῦν κεν ἴδοισθε. τὸν μὲν ἔπειτ΄ ἔρρεξεν ἑῇς ὑποθημοσύνῃσιν Φυξίῳ ἐκ πάντων Κρονίδῃ Διί. καί μιν ἔδεκτο Αἰήτης μεγάρῳ, κούρην τέ οἱ ἐγγυάλιξεν Χαλκιόπην ἀνάεδνον ἐυφροσύνῃσι νόοιο. τῶν ἐξ ἀμφοτέρων εἰμὲν γένοσ. ἀλλ΄ ὁ μὲν ἤδη γηραιὸς θάνε Φρίξος ἐν Λἰήταο δόμοισιν· ἡμεῖς δ΄ αὐτίκα πατρὸς ἐφετμάων ἀλέγοντες νεύμεθ΄ ἐς ̓ορχομενὸν κτεάνων ̓αθάμαντος ἕκητι. εἰ δὲ καὶ οὔνομα δῆθεν ἐπιθύεις δεδαῆσθαι, τῷδε Κυτίσσωρος πέλει οὔνομα, τῷ δέ τε Φρόντισ, τῷ δὲ Μέλασ· ἐμὲ δ΄ αὐτὸν ἐπικλείοιτέ κεν ̓́αργον." ̔͂ως φάτ΄· ἀριστῆες δὲ συνηβολίῃ κεχάροντο, καί σφεας ἀμφίεπον περιθαμβέεσ. αὐτὰρ ̓ιήσων ἐξαῦτις κατὰ μοῖραν ἀμείψατο τοῖσδ΄ ἐπέεσσιν· "̓͂η ἄρα δὴ γνωτοὶ πατρώιοι ἄμμιν ἐόντες λίσσεσθ΄ εὐμενέοντας ἐπαρκέσσαι κακότητα. Κρηθεὺς γάρ ῥ΄ ̓αθάμας τε κασίγνητοι γεγάασιν. Κρηθῆος δ΄ υἱωνὸς ἐγὼ σὺν τοισίδ΄ ἑταίροις ̔ελλάδος ἐξ αὐτῆς νέομ΄ ἐς πόλιν Αἰήταο. ἀλλὰ τὰ μὲν καὶ ??αῦτις ἐνίφομεν ἀλλήλοισιν. νῦν δ΄ ἕσσασθε πάροιθεν· ὑπ΄ ἐννεσίῃσι δ΄ ὀίω ἀθανάτων ἐς χεῖρας ἐμὰς χατέοντας ἱκέσθαι." ̓͂η ῥα, καὶ ἐκ νηὸς δῶκέ σφισιν εἵματα δῦναι. πασσυδίῃ δἤπειτα κίον μετὰ νηὸν ̓́αρηοσ, μῆλ΄ ἱερευσόμενοι· περὶ δ΄ ἐσχάρῃ ἐστήσαντο ἐσσυμένωσ, ἥ τ΄ ἐκτὸς ἀνηρεφέος πέλε νηοῦ στιάων· εἴσω δὲ μέλας λίθος ἠρήρειστο ἱερόσ, ᾧ ποτε πᾶσαι ̓αμαζόνες εὐχετόωντο. οὐδέ σφιν θέμις ἦεν, ὅτ΄ ἀντιπέρηθεν ἵκοιντο, μήλων τ΄ ἠδὲ βοῶν τῇδ΄ ἐσχάρῃ ἱερὰ καίειν· ἀλλ΄ ἵππους δαίτρευον, ἐπηετανὸν κομέουσαι. αὐτὰρ ἐπεὶ ῥέξαντες ἐπαρτέα δαῖτ΄ ἐπάσαντο, δὴ τότ ἄρ΄ Αἰσονίδης μετεφώνεεν, ἦρχέ τε μύθων·  "Ζεὺς ἐτεῇ τὰ ἕκαστ΄ ἐπιδέρκεται· οὐδέ μιν ἄνδρες λήθομεν ἔμπεδον, οἵ τε θεουδέες οὐδὲ δίκαιοι. ὡς μὲν γὰρ πατέρ΄ ὑμὸν ὑπεξείρυτο φόνοιο μητρυιῆσ, καὶ νόσφιν ἀπειρέσιον πόρεν ὄλβον· ὧς δὲ καὶ ὑμέας αὖτις ἀπήμονας ἐξεσάωσεν χείματος οὐλομένοιο. πάρεστι δὲ τῆσδ΄ ἐπὶ νηὸς ἔνθα καὶ ἔνθα νέεσθαι, ὅπῃ φίλον, εἴτε μετ΄ Αἶαν, εἶτε μετ΄ ἀφνειὴν θείου πόλιν ̓ορχομενοῖο. τὴν γὰρ ̓αθηναίη τεχνήσατο, καὶ τάμε χαλκῷ δούρατα Πηλιάδος κορυφῆς πέρι· σὺν δέ οἱ ̓́αργος τεῦξεν. ἀτὰρ κείνην γε κακὸν διὰ κῦμ΄ ἐκέδασσεν, πρὶν καὶ πετράων σχεδὸν ἐλθεῖν, αἵ τ΄ ἐνὶ πόντῳ στεινωπῷ συνίασι πανήμεροι ἀλλήλῃσιν. ἀλλ΄ ἄγεθ΄ ὧδε καὶ αὐτοὶ ἐς ̔ελλάδα μαιομένοισιν κῶας ἄγειν χρύσειον ἐπίρροθοι ἄμμι πέλεσθε καὶ πλόου ἡγεμονῆεσ, ἐπεὶ Φρίξοιο θυηλὰς στέλλομαι ἀμπλήσων, Ζηνὸς χόλον Αἰολίδῃσιν." ̓́ισκε παρηγορέων· οἱ δ΄ ἔστυγον εἰσαΐοντεσ. οὐ γὰρ ἔφαν τεύξεσθαι ἐνηέος Αἰήταο κῶας ἄγειν κριοῖο μεμαότασ, ὧδε δ΄ ἔειπεν ̓́αργοσ, ἀτεμβόμενος τοῖον στόλον ἀμφιπένεσθαι· "̓͂ω φίλοι, ἡμέτερον μὲν ὅσον σθένοσ, οὔποτ΄ ἀρωγῆς σχήσεται, οὐδ΄ ἠβαιόν, ὅτε χρειώ τις ἵκηται. ἀλλ΄ αἰνῶς ὀλοῇσιν ἀπηνείῃσιν ἄρηρεν Αἰήτησ· τῶ καὶ περιδείδια ναυτίλλεσθαι. στεῦται δ΄ ̓ηελίου γόνος ἔμμεναι· ἀμφὶ δὲ Κόλχων ἔθνεα ναιετάουσιν ἀπείρονα· καὶ δέ κεν ̓́αρει σμερδαλέην ἐνοπὴν μέγα τε σθένος ἰσοφαρίζοι. οὐ μὰν οὐδ΄ ἀπάνευθεν ἑλεῖν δέρος Αἰήταο ῥηίδιον, τοῖός μιν ὄφις περί τ΄ ἀμφί τ΄ ἔρυται ἀθάνατος καὶ ἄυπνοσ, ὃν αὐτὴ Γαῖ΄ ἀνέφυσεν Καυκάσου ἐν κνημοῖσι, Τυφαονίη ὅθι πέτρη, ἔνθα Τυφάονά φασι Διὸς Κρονίδαο κεραυνῷ βλήμενον, ὁππότε οἱ στιβαρὰς ἐπορέξατο χεῖρασ, θερμὸν ἀπὸ κρατὸς στάξαι φόνον· ἵκετο δ΄ αὔτως οὔρεα καὶ πεδίον Νυσήιον, ἔνθ΄ ἔτι νῦν περ κεῖται ὑποβρύχιος Σερβωνίδος ὕδασι λίμνησ." ̔͂ως ἄρ΄ ἔφη· πολέεσσι δ΄ ἐπὶ χλόος εἷλε παρειὰς αὐτίκα, τοῖον ἄεθλον ὅτ΄ ἔκλυον. αἶψα δὲ Πηλεὺς θαρσαλέοις ἐπέεσσιν ἀμείψατο, φώνησέν τε· "Μηδ΄ οὕτωσ, ἠθεῖε, λίην δειδίσσεο θυμῷ. οὔτε γὰρ ὧδ΄ ἀλκὴν ἐπιδευόμεθ΄, ὥστε χερείους ἔμμεναι Αἰήταο σὺν ἔντεσι πειρηθῆναι. ἀλλὰ καὶ ἡμέας οἴω ἐπισταμένους πολέμοιο κεῖσε μολεῖν, μακάρων σχεδὸν αἵματος ἐκγεγαῶτασ. τῶ εἰ μὴ φιλότητι δέρος χρύσειον ὀπάσσει, οὔ οἱ χραισμήσειν ἐπιέλπομαι ἔθνεα Κόλχων." ̔͂ως οἵγ΄ ἀλλήλοισιν ἀμοιβαδὸν ἠγορόωντο, μέσφ΄ αὖτις δόρποιο κορεσσάμενοι κατέδαρθεν. ἦρι δ΄ ἀνεγρομένοισιν ἐυκραὴς ἄεν οὖροσ· ἱστία δ΄ ἤειραν, τὰ δ΄ ὑπαὶ ῥιπῆς ἀνέμοιο τείνετο· ῥίμφα δὲ νῆσον ἀποπροέλειπον ̓́αρηοσ.  Νυκτὶ δ΄ ἐπιπλομένῃ Φιλυρηίδα νῆσον ἄμειβον· ἔνθα μὲν Οὐρανίδης Φιλύρῃ Κρόνοσ, εὖτ΄ ἐν ̓ολύμπῳ Τιτήνων ἤνασσεν, ὁ δὲ Κρηταῖον ὑπ΄ ἄντρον Ζεὺς ἔτι Κουρήτεσσι μετετρέφετ΄ ̓ιδαίοισιν, ̔ρείην ἐξαπαφών παρελέξατο· τοὺς δ΄ ἐνὶ λέκτροις τέτμε θεὰ μεσσηγύσ· ὁ δ΄ ἐξ εὐνῆς ἀνορούσας ἔσσυτο χαιτήεντι φυὴν ἐναλίγκιος ἵππῳ· ἡ δ΄ αἰδοῖ χῶρόν τε καὶ ἤθεα κεῖνα λιποῦσα ̓ωκεανὶς Φιλύρη εἰς οὔρεα μακρὰ Πελασγῶν ἦλθ΄, ἵνα δὴ Χείρωνα πελώριον, ἄλλα μὲν ἵππῳ, ἄλλα θεῷ ἀτάλαντον, ἀμοιβαίῃ τέκεν εὐνῇ. Κεῖθεν δ΄ αὖ Μάκρωνας ἀπειρεσίην τε Βεχείρων γαῖαν ὑπερφιάλους τε παρεξενέοντο Σάπειρασ, Βύζηράς τ΄ ἐπὶ τοί̔σιν· ἐπιπρὸ γὰρ αἰὲν ἔτεμνον ἐσσυμένωσ, λιαροῖο φορεύμενοι ἐξ ἀνέμοιο. καὶ δὴ νισσομένοισι μυχὸς διεφαίνετο Πόντου. καὶ δὴ Καυκασίων ὀρέων ἀνέτελλον ἐρίπναι ἠλίβατοι, τόθι γυῖα περὶ στυφελοῖσι πάγοισιν ἰλλόμενος χαλκέῃσιν ἀλυκτοπέδῃσι Προμηθεὺς αἰετὸν ἥπατι φέρβε παλιμπετὲς ἀίσσοντα. τὸν μὲν ἐπ΄ ἀκροτάτης ἴδον ἕσπερον ὀξέι ῥοίζῳ νηὸς ὑπερπτάμενον νεφέων σχεδόν· ἀλλὰ καὶ ἔμπης λαίφεα πάντ΄ ἐτίναξε, παραιθύξας πτερύγεσσιν. οὐ γὰρ΄ ὅγ΄ αἰθερίοιο φυὴν ἔχεν οἰωνοῖο, ἶσα δ΄ ἐυξέστοις ὠκύπτερα πάλλεν ἐρετμοῖσ, δηρὸν δ΄. οὐ μετέπειτα πολύστονον ἄιον αὐδὴν ἧπαρ ἀνελκομένοιο Προμηθέοσ· ἔκτυπε δ΄ αἰθὴρ οἰμωγῇ, μέσφ΄ αὖτις ἀπ΄ οὔρεος ἀίσσοντα αἰετὸν ὠμηστὴν αὐτὴν ὁδὸν εἰσενόησαν. ἐννύχιοι δ΄ ̓́αργοιο δαημοσύνῃσιν ἵκοντο Φᾶσίν τ΄ εὐρὺ ῥέοντα, καὶ ἔσχατα πείρατα πόντοι Αὐτίκα δ΄ ἱστία μὲν καὶ ἐπίκριον ἔνδοθι κοίλης ἱστοδόκης στείλαντες ἐκόσμεον· ἐν δὲ καὶ αὐτὸν ἱστὸν ἄφαρ χαλάσαντο παρακλιδόν· ὦκα δ΄ ἐρετμοῖς εἰσέλασαν ποταμοῖο μέγαν ῥόον· αὐτὰρ ὁ πάντῃ καχλάζων ὑπόεικεν. ἔχον δ΄ ἐπ΄ ἀριστερὰ χειρῶν Καύκασον αἰπήεντα Κυταιίδα τε πτόλιν Αἴησ, ἔνθεν δ΄ αὖ πεδίον τὸ ̓αρήιον ἱερά τ΄ ἄλση τοῖο θεοῦ, τόθι κῶας ὄφις εἴρυτο δοκεύων πεπτάμενον λασίοισιν ἐπὶ δρυὸς ἀκρεμόνεσσιν. αὐτὸς δ΄ Αἰσονίδης χρυσέῳ ποταμόνδε κυπέλλῳ οἴνου ἀκηρασίοιο μελισταγέας χέε λοιβὰς Γαίῃ τ΄ ἐνναέταις τε θεοῖς ψυχαῖς τε καμόντων ἡρώων· γουνοῦτο δ΄ ἀπήμονας εἶναι ἀρωγοὺς εὐμενέωσ, καὶ νηὸς ἐναίσιμα πείσματα δέχθαι. αὐτίκα δ΄ ̓αγκαῖος τοῖον μετὰ μῦθον ἔειπεν· "Κολχίδα μὲν δὴ γαῖαν ἱκάνομεν ἠδὲ ῥέεθρα Φάσιδοσ· ὥρη δ΄ ἧμιν ἐνὶ σφίσι μητιάασθαι, εἴτ΄ οὖν μειλιχίῃ πειρησόμεθ΄ Αἰήταο, εἴτε καὶ ἀλλοίη τις ἐπήβολος ἔσσεται ὁρμή."  ̔͂ως ἔφατ΄· ̓́αργου δ΄ αὖτε παρηγορίῃσιν ̓ιήσων ὑψόθι νῆ΄ ἐκέλευσεν ἐπ΄ εὐναίῃσιν ἐρύσσαι δάσκιον εἰσελάσαντας ἕλοσ· τὸ δ΄ ἐπισχεδὸν ἦεν νισσομένων, ἔνθ΄ οἵγε διὰ κνέφας ηὐλίζοντο. ἠὼς δ΄ οὐ μετὰ δηρὸν ἐελδομένοις ἐφαάνθη.    Εἰ δ΄ ἄγε νῦν, ̓ερατώ, παρά θ΄ ἵστασο, καί μοι ἔνισπε, ἔνθεν ὅπως ἐς ̓ιωλκὸν ἀνήγαγε κῶας ̓ιήσων Μηδείης ὑπ΄ ἔρωτι. σὺ γὰρ καὶ Κύπριδος αἶσαν ἔμμορεσ, ἀδμῆτας δὲ τεοῖς μελεδήμασι θέλγεις παρθενικάσ· τῶ καί τοι ἐπήρατον οὔνομ΄ ἀνῆπται. ̔͂ως οἱ μὲν πυκινοῖσιν ἀνωίστως δονάκεσσιν μίμνον ἀριστῆες λελοχημένοι· αἱ δ΄ ἐνόησαν ̔́ηρη ̓αθηναίη τε, Διὸς δ΄ αὐτοῖο καὶ ἄλλων ἀθανάτων ἀπονόσφι θεῶν θάλαμόνδε κιοῦσαι βούλευον· πείραζε δ΄ ̓αθηναίην πάρος ̔́ηρη· "Αὐτὴ νῦν προτέρη, θύγατερ Διόσ, ἄρχεο βουλῆσ. τί χρέοσ; ἠὲ δόλον τινὰ μήσεαι, ᾧ κεν ἑλόντες χρύσεον Αἰήταο μεθ΄ ̔ελλάδα κῶας ἄγοιντο, ἦ καὶ τόνγ΄ ἐπέεσσι παραιφάμενοι πεπίθοιεν μειλιχίοισ; ἦ γὰρ ὅγ΄ ὑπερφίαλος πέλει αἰνῶσ. ἔμπης δ΄ οὔτινα πεῖραν ἀποτρωπᾶσθαι ἔοικεν." ̔͂ως φάτο· τὴν δὲ παρᾶσσον ̓αθηναίη προσέειπεν· "Καὶ δ΄ αὐτὴν ἐμὲ τοῖα μετὰ φρεσὶν ὁρμαίνουσαν, ̓́ηρη, ἀπηλεγέως ἐξείρεαι. ἀλλά τοι οὔπω φράσσασθαι νοέω τοῦτον δόλον, ὅστις ὀνήσει θυμὸν ἀριστήων· πολέας δ΄ ἐπεδοίασα βουλάσ." ̓͂η, καὶ ἐπ΄ οὔδεος αἵγε ποδῶν πάρος ὄμματ΄ ἔπηξαν, ἄνδιχα πορφύρουσαι ἐνὶ σφίσιν· αὐτίκα δ΄ ̔́ηρη τοῖον μητιόωσα παροιτέρη ἔκφατο μῦθον· "Δεῦρ΄ ἴομεν μετὰ Κύπριν· ἐπιπλόμεναι δέ μιν ἄμφω παιδὶ ἑῷ εἰπεῖν ὀτρύνομεν, αἴ κε πίθηται κούρην Αἰήτεω πολυφάρμακον οἷσι βέλεσσιν θέλξαι ὀιστεύσας ἐπ΄ ̓ιήσονι. τὸν δ΄ ἂν ὀίω κείνης ἐννεσίῃσιν ἐς ̔ελλάδα κῶας ἀνάξειν." ̔͂ως ἄρ΄ ἔφη· πυκινὴ δὲ συνεύαδε μῆτις ̓αθήνῃ, καί μιν ἔπειτ΄ ἐξαῦτις ἀμείβετο μειλιχίοισιν· "̔́ηρη, νήιδα μέν με πατὴρ τέκε τοῖο βολάων, οὐδέ τινα χρειὼ θελκτήριον οἶδα πόθοιο. εἰ δέ σοι αὐτῇ μῦθος ἐφανδάνει, ἦ τ΄ ἂν ἔγωγε ἑσποίμην· σὺ δέ κεν φαίης ἔπος ἀντιόωσα." ̓͂η, καὶ ἀναΐξασαι ἐπὶ μέγα δῶμα νέοντο Κύπριδοσ, ὅ ῥά τέ οἱ δεῖμεν πόσις ἀμφιγυήεισ, ὁππότε μιν τὰ πρῶτα παραὶ Διὸς ἦγεν ἄκοιτιν. ἕρκεα δ΄ εἰσελθοῦσαι ὑπ΄ αἰθούσῃ θαλάμοιο ἔσταν, ἵν΄ ἐντύνεσκε θεὰ λέχος ̔ηφαίστοιο. ἀλλ΄ ὁ μὲν ἐς χαλκεῶνα καὶ ἄκμονας ἦρι βεβήκει, νήσοιο πλαγκτῆς εὐρὺν μυχόν, ᾧ ἔνι πάντα δαίδαλα χάλκευεν ῥιπῇ πυρόσ΄ ἡ δ΄ ἄρα μούνη ἧστο δόμῳ δινωτὸν ἀνὰ θρόνον, ἄντα θυράων. λευκοῖσιν δ΄ ἑκάτερθε κόμας ἐπιειμένη ὤμοις κόσμει χρυσείῃ διὰ κερκίδι, μέλλε δὲ μακροὺς πλέξασθαι πλοκάμουσ· τὰς δὲ προπάροιθεν ἰδοῦσα ἔσχεθεν, εἴσω τέ σφ΄ ἐκάλει, καὶ ἀπὸ θρόνου ὦρτο, εἷσέ τ΄ ἐνὶ κλισμοῖσιν· ἀτὰρ μετέπειτα καὶ αὐτὴ ἵζανεν, ἀψήκτους δὲ χεροῖν ἀνεδήσατο χαίτασ. τοῖα δὲ μειδιόωσα προσέννεπεν αἱμυλίοισιν·  "̓ηθεῖαι, τίς δεῦρο νόος χρειω τε κομίζει δηναιὰς αὔτωσ; τί δ΄ ἱκάνετον, οὔτι πάρος γε λίην φοιτίζουσαι, ἐπεὶ περίεστε θεάων;" Τὴν δ΄ ̔́ηρη τοίοισιν ἀμειβομένη προσέειπεν· "Κερτομέεισ· νῶιν δὲ κέαρ συνορίνεται ἄτῃ. ἤδη γὰρ ποταμῷ ἐνὶ Φάσιδι νῆα κατίσχει Αἰσονίδησ, ἠδ΄ ἄλλοι ὅσοι μετὰ κῶας ἕπονται. τῶν ἤτοι πάντων μέν, ἐπεὶ πέλας ἔργον ὄρωρεν, δείδιμεν ἐκπάγλωσ, περὶ δ΄ Αἰσονίδαο μάλιστα. τὸν μὲν ἐγών, εἰ καί περ ἐς ̓́αιδα ναυτίλληται λυσόμενος χαλκέων ̓ιξίονα νειόθι δεσμῶν, ῥύσομαι, ὅσσον ἐμοῖσιν ἐνὶ σθένος ἔπλετο γυίοισ, ὄφρα μὴ ἐγγελάσῃ Πελίης κακὸν οἶτον ἀλύξασ, ὅς μ΄ ὑπερηνορέῃ θυέων ἀγέραστον ἔθηκεν. καὶ δ΄ ἄλλως ἔτι καὶ πρὶν ἐμοὶ μέγα φίλατ΄ ̓ιήσων ἐξότ΄ ἐπὶ προχοῇσιν ἅλις πλήθοντος ̓αναύρου ἀνδρῶν εὐνομίης πειρωμένῃ ἀντεβόλησεν θήρης ἐξανιών· νιφετῷ δ΄ ἐπαλύνετο πάντα οὔρεα καὶ σκοπιαὶ περιμήκεεσ, οἱ δὲ κατ΄ αὐτῶν χείμαρροι καναχηδὰ κυλινδόμενοι φορέοντο. γρηὶ δέ μ΄ εἰσαμένην ὀλοφύρατο, καί μ΄ ἀναείρας αὐτὸς ἑοῖς ὤμοισι διὲκ προαλὲς φέρεν ὕδωρ. τῶ νύ μοι ἄλληκτον περιτίεται· οὐδέ κε λώβην τίσειεν Πελίησ, εἰ μή σύ γε νόστον ὀπάσσεισ." ̔͂ως ηὔδα· Κύπριν δ΄ ἐνεοστασίη λάβε μύθων. ἅζετο δ΄ ἀντομένην ̔́ηρην ἕθεν εἰσορόωσα, καί μιν ἔπειτ΄ ἀγανοῖσι προσέννεπεν ἥγ΄ ἐπέεσσιν· "Πότνα θεά, μή τοί τι κακώτερον ἄλλο πέλοιτο Κύπριδοσ, εἰ δὴ σεῖο λιλαιομένης ἀθερίζω ἢ ἔπος ἠέ τι ἔργον, ὅ κεν χέρες αἵγε κάμοιεν ἠπεδαναί· καὶ μή τις ἀμοιβαίη χάρις ἔστω." ̔͂ως ἔφαθ΄· ̔́ηρη δ΄ αὖτις ἐπιφραδέως ἀγορευσεν· "Οὔτι βίης χατέουσαι ἱκάνομεν, οὐδέ τι χειρῶν. ἀλλ΄ αὔτως ἀκέουσα τεῷ ἐπικέκλεο παιδὶ παρθένον Αἰήτεω θέλξαι πόθῳ Αἰσονίδαο. εἰ γάρ οἱ κείνη συμφράσσεται εὐμενέουσα, ῥηιδίως μιν ἑλόντα δέρος χρύσειον ὀίω νοστήσειν ἐς ̓ιωλκόν, ἐπεὶ δολόεσσα τέτυκται." ̔͂ως ἄρ΄ ἔφη· Κύπρις δὲ μετ΄ ἀμφοτέρῃσιν                     ἔειπεν· "̔́ηρη, ̓αθηναίη τε, πίθοιτό κεν ὔμμι μάλιστα, ἢ ἐμοί. ὑμείων γὰρ ἀναιδήτῳ περ ἐόντι τυτθή γ΄ αἰδὼς ἔσσετ΄ ἐν ὄμμασιν· αὐτὰρ ἐμεῖο οὐκ ὄθεται, μάλα δ΄ αἰὲν ἐριδμαίνων ἀθερίζει. καὶ δή οἱ μενέηνα, περισχομένη κακότητι, αὐτοῖσιν τόξοισι δυσηχέας ἆξαι ὀιστοὺς ἀμφαδίην. τοῖον γὰρ ἐπηπείλησε χαλεφθείσ, εἰ μὴ τηλόθι χεῖρασ, ἕως ἔτι θυμὸν ἐρύκει, ἕξω ἐμάσ, μετέπειτά γ΄ ἀτεμβοίμην ἑοῖ αὐτῇ." ̔͂ως φάτο· μείδησαν δὲ θεαί, καὶ ἐσέδρακον ἄντην ἀλλήλαισ. ἡ δ΄ αὖτις ἀκηχεμένη προσέειπεν· "̓́αλλοις ἄλγεα τἀμὰ γέλως πέλει· οὐδέ τί με χρὴ μυθεῖσθαι πάντεσσιν· ἅλις εἰδυῖα καὶ αὐτή. νῦν δ΄ ἐπεὶ ὔμμι φίλον τόδε δὴ πέλει ἀμφοτέρῃσιν, πειρήσω, καί μιν μειλίξομαι, οὐδ΄ ἀπιθήσει."  ̔͂ως φάτο· τὴν δ΄ ̔́ηρη ῥαδινῆς ἐπεμάσσατο χειρόσ, ἦκα δὲ μειδιόωσα παραβλήδην προσέειπεν· "Οὕτω νῦν, Κυθέρεια, τόδε χρέοσ, ὡς ἀγορεύεισ, ἔρξον ἄφαρ· καὶ μή τι χαλέπτεο, μηδ΄ ἐρίδαινε χωομένη σῷ παιδί· μεταλλήξει γὰρ ὀπίσσω." ̓͂η ῥα, καὶ ἔλλιπε θῶκον· ἐφωμάρτησε δ΄ ̓αθήνη· ἐκ δ΄ ἴσαν ἄμφω ταίγε παλίσσυτοι. ἡ δὲ καὶ αὐτὴ βῆ ῥ̓ ἴμεν Οὐλύμποιο κατὰ πτύχασ, εἴ μιν ἐφεύροι. εὗρε δὲ τόνγ΄ ἀπάνευθε Διὸς θαλερῇ ἐν ἀλωῇ, οὐκ οἶον, μετα καὶ Γανυμήδεα, τόν ῥά ποτε Ζεὺς οὐρανῷ ἐγκατένασσεν ἐφέστιον ἀθανάτοισιν, κάλλεος ἱμερθείσ. ἀμφ΄ ἀστραγάλοισι δὲ τώγε χρυσείοισ, ἅ τε κοῦροι ὁμήθεεσ, ἑψιόωντο. καί ῥ̓ ὁ μὲν ἤδη πάμπαν ἐνίπλεον ᾧ ὑπὸ μαζῷ μάργος ̓́ερως λαιῆς ὑποΐσχανε χειρὸς ἀγοστόν, ὀρθὸς ἐφεστηώσ· γλυκερὸν δέ οἱ ἀμφὶ παρειὰς χροιῇ θάλλεν ἔρευθοσ. ὁ δ΄ ἐγγύθεν ὀκλαδὸν ἧστο σῖγα κατηφιόων· δοιὼ δ΄ ἔχεν, ἄλλον ἔτ΄ αὔτως ἄλλῳ ἐπιπροϊείσ, κεχόλωτο δὲ καγχαλόωντι. καὶ μὴν τούσγε παρᾶσσον ἐπὶ προτέροισιν ὀλέσσας βῆ κενεαῖς σὺν χερσὶν ἀμήχανοσ, οὐδ΄ ἐνόησεν Κύπριν ἐπιπλομένην. ἡ δ΄ ἀντίη ἵστατο παιδόσ, καί μιν ἄφαρ γναθμοῖο κατασχομένη προσέειπεν· "Τίπτ΄ ἐπιμειδιάᾳσ, ἄφατον κακόν; ἦέ μιν αὔτως ἤπαφεσ, οὐδὲ δίκῃ περιέπλεο νῆιν ἐόντα; εἰ δ΄ ἄγε μοι πρόφρων τέλεσον χρέοσ, ὅττι κεν εἴπω· καί κέν τοι ὀπάσαιμι Διὸς περικαλλὲς ἄθυρμα κεῖνο, τό οἱ ποίησε φίλη τροφὸς ̓αδρήστεια ἄντρῳ ἐν ̓ιδαίῳ ἔτι νήπια κουρίζοντι, σφαῖραν ἐυτρόχαλον, τῆς οὐ σύγε μείλιον ἄλλο χειρῶν ̔ηφαίστοιο κατακτεατίσσῃ ἄρειον. χρύσεα μέν οἱ κύκλα τετεύχαται· ἀμφὶ δ΄ ἑκάστῳ διπλόαι ἁψῖδες περιηγέες εἱλίσσονται· κρυπταὶ δὲ ῥαφαί εἰσιν· ἕλιξ δ΄ ἐπιδέδρομε πάσαις κυανέη. ἀτὰρ εἴ μιν ἑαῖς ἐνὶ χερσὶ βάλοιο, ἀστὴρ ὥσ, φλεγέθοντα δι΄ ἠέρος ὁλκὸν ἵησιν. τήν τοι ἐγὼν ὀπάσω· σὺ δὲ παρθένον Αἰήταο θέλξον ὀιστεύσας ἐπ΄ ̓ιήσονι· μηδέ τις ἔστω ἀμβολίη. δὴ γάρ κεν ἀφαυροτέρη χάρις εἴη." ̔͂ως φάτο· τῷ δ΄ ἀσπαστὸν ἔπος γένετ΄                     εἰσαΐοντι. μείλια δ΄ ἔκβαλε πάντα, καὶ ἀμφοτέρῃσι χιτῶνος νωλεμὲς ἔνθα καὶ ἔνθα θεᾶς ἔχεν ἀμφιμεμαρπώσ. λίσσετο δ΄ αἶψα πορεῖν αὐτοσχεδόν· ἡ δ΄ ἀγανοῖσιν ἀντομένη μύθοισιν, ἐπειρύσσασα παρειάσ, κύσσε ποτισχομένη, καὶ ἀμείβετο μειδιόωσα· "̓́ιστω νῦν τόδε σεῖο φίλον κάρη ἠδ΄ ἐμὸν αὐτῆσ, ἦ μέν τοι δῶρόν γε παρέξομαι, οὐδ΄ ἀπατήσω, εἴ κεν ἐνισκίμψῃς κούρῃ βέλος Αἰήταο." Φῆ· ὁ δ΄ ἄῤ ἀστραγάλους συναμήσατο, κὰδ δὲ φαεινῷ μητρὸς ἑῆς εὖ πάντας ἀριθμήσας βάλε κόλπῳ. αὐτίκα δ΄ ἰοδόκην χρυσέῃ περικάτθετο μίτρῃ πρέμνῳ κεκλιμένην· ἀνὰ δ΄ ἀγκύλον εἵλετο τόξον. βῆ δὲ διὲκ μεγάροιο Διὸς πάγκαρπον ἀλωήν. αὐτὰρ ἔπειτα πύλας ἐξήλυθεν Οὐλύμποιο αἰθερίασ· ἔνθεν δὲ καταιβάτις ἐστὶ κέλευθος οὐρανίη· δοιὼ δὲ πόλοι ἀνέχουσι κάρηνα οὐρέων ἠλιβάτων, κορυφαὶ χθονόσ, ᾗχί τ΄ ἀερθεὶς ἠέλιος πρώτῃσιν ἐρεύθεται ἀκτίνεσσιν. νειόθι δ΄ ἄλλοτε γαῖα φερέσβιος ἄστεά τ΄ ἀνδρῶν φαίνετο καὶ ποταμῶν ἱεροὶ ῥόοι, ἄλλοτε δ΄ αὖτε ἄκριεσ, ἀμφὶ δὲ πόντος ἀν΄ αἰθέρα πολλὸν ἰόντι.  ̔́ηρωες δ΄ ἀπάνευθεν ἑῆς ἐπὶ σέλμασι νηὸς ἐν ποταμῷ καθ΄ ἕλος λελοχημένοι ἠγορόωντο. αὐτὸς δ΄ Αἰσονίδης μετεφώνεεν· οἱ δ΄ ὑπάκουον ἠρέμας ᾗ ἐνὶ χώρῃ ἐπισχερὼ ἑδριόωντεσ· "̓͂ω φίλοι, ἤτοι ἐγὼ μὲν ὅ μοι ἐπιανδάνει αὐτῷ ἐξερέω· τοῦ δ΄ ὔμμι τέλος κρηῆναι ἔοικεν. ξυνὴ γὰρ χρειώ, ξυνοὶ δέ τε μῦθοι ἔασιν πᾶσιν ὁμῶσ· ὁ δὲ σῖγα νόον βουλήν τ΄ ἀπερύκων ἴστω καὶ νόστου τόνδε στόλον οἶος ἀπούρασ. ὧλλοι μὲν κατὰ νῆα σὺν ἔντεσι μίμνεθ΄ ἕκηλοι· αὐτὰρ ἐγὼν ἐς δώματ΄ ἐλεύσομαι Αἰήταο, υἷας ἑλὼν Φρίξοιο δύω δ΄ ἐπὶ τοῖσιν ἑταίρουσ. πειρήσω δ΄ ἐπέεσσι παροίτερον ἀντιβολήσασ, εἴ κ΄ ἐθέλοι φιλότητι δέρος χρύσειον ὀπάσσαι, ἦε καὶ οὔ, πίσυνος δὲ βίῃ μετιόντας ἀτίσσει. ὧδε γὰρ ἐξ αὐτοῖο πάρος κακότητα δαέντες φρασσόμεθ΄, εἴτ΄ ἄρηι συνοισόμεθ΄ εἴτε τις ἄλλη μῆτις ἐπίρροθος ἔσται ἐεργομένοισιν ἀυτῆσ. μηδ΄ αὔτως ἀλκῇ, πρὶν ἔπεσσί γε πειρηθῆναι, τόνδ΄ ἀπαμείρωμεν σφέτερον κτέρασ. ἀλλὰ πάροιθεν λωίτερον μύθῳ μιν ἀρέσσασθαι μετιόντασ. πολλάκι τοι ῥέα μῦθοσ, ὅ κεν μόλις ἐξανύσειεν ἠνορέη, τόδ΄ ἔρεξε κατὰ χρέοσ, ᾗπερ ἐῴκει πρηΰνασ. ὁ δὲ καί ποτ΄ ἀμύμονα Φρίξον ἔδεκτο μητρυιῆς φεύγοντα δόλον πατρός τε θυηλάσ. πάντες ἐπεὶ πάντῃ καὶ ὅτις μάλα κύντατος ἀνδρῶν, Ξεινίου αἰδεῖται Ζηνὸς θέμιν ἠδ΄ ἀλεγίζει." ̔͂ως φάτ΄· ἐπῄνησαν δὲ νέοι ἔπος Αἰσονίδαο πασσυδίῃ, οὐδ΄ ἔσκε παρὲξ ὅτις ἄλλο κελεύοι. καὶ τότ΄ ἄρ΄ υἱῆας Φρίξου Τελαμῶνά θ΄ ἕπεσθαι ὦρσε καὶ Αὐγείην· αὐτὸς δ΄ ἕλεν ̔ερμείαο σκῆπτρον· ἄφαρ δ΄ ἄρα νηὸς ὑπὲρ δόνακάς τε καὶ ὕδωρ χέρσονδ΄ ἐξαπέβησαν ἐπὶ θρῳσμοῦ πεδίοιο. Κιρκαῖον τόδε που κικλήσκεται· ἔνθα δὲ πολλαὶ ἑξείης πρόμαλοί τε καὶ ἰτέαι ἐκπεφύασιν, τῶν καὶ ἐπ΄ ἀκροτάτων νέκυες σειρῇσι κρέμανται δέσμιοι. εἰσέτι νῦν γὰρ ἄγος Κόλχοισιν ὄρωρεν ἀνέρας οἰχομένους πυρὶ καιέμεν· οὐδ΄ ἐνὶ γαίῃ ἔστι θέμις στείλαντας ὕπερθ΄ ἐπὶ σῆμα χέεσθαι, ἀλλ΄ ἐν ἀδεψήτοισι κατειλύσαντε βοείαις δενδρέων ἐξάπτειν ἑκὰς ἄστεοσ. ἠέρι δ΄ ἴσην καὶ χθὼν ἔμμορεν αἶσαν, ἐπεὶ χθονὶ ταρχύουσιν θηλυτέρασ· ἡ γάρ τε δίκη θεσμοῖο τέτυκται. Τοῖσι δὲ νισσομένοις ̔́ηρη φίλα μητιόωσα ἠέρα πουλὺν ἐφῆκε δι΄ ἄστεοσ, ὄφρα λάθοιεν Κόλχων μυρίον ἔθνος ἐς Αἰήταο κιόντεσ. ὦκα δ΄ ὅτ΄ ἐκ πεδίοιο πόλιν καὶ δώμαθ΄ ἵκοντο Αἰήτεω, τότε δ΄ αὖτις ἀπεσκέδασεν νέφος ̔́ηρη. ἔσταν δ΄ ἐν προμολῇσι τεθηπότες ἕρκε΄ ἄνακτος εὐρείας τε πύλας καὶ κίονασ, οἳ περὶ τοίχους ἑξείης ἄνεχον· θριγκὸς δ΄ ἐφύπερθε δόμοιο λαΐνεος χαλκέῃσιν ἐπὶ γλυφίδεσσιν ἀρήρει. εὔκηλοι δ΄ ὑπὲρ οὐδὸν ἔπειτ΄ ἔβαν. ἄγχι δὲ τοῖο ἡμερίδες χλοεροῖσι καταστεφέες πετάλοισιν ὑψοῦ ἀειρόμεναι μέγ΄ ἐθήλεον. αἱ δ΄ ὑπὸ τῇσιν ἀέναοι κρῆναι πίσυρες ῥέον, ἃς ἐλάχηνεν ̔́ηφαιστοσ. καί ῥ΄ ἡ μέν ἀναβλύεσκε γάλακτι, ἡ δ΄ οἴνῳ, τριτάτη δὲ θυώδεϊ νᾶεν ἀλοιφῇ· ἡ δ΄ ἄρ΄ ὕδωρ προρέεσκε, τὸ μέν ποθι δυομένῃσιν θέρμετο Πληιάδεσσιν, ἀμοιβηδὶς δ΄ ἀνιούσαις κρυστάλλῳ ἴκελον κοίλης ἀνεκήκιε πέτρησ. τοῖ΄ ἄρ΄ ἐνὶ μεγάροισι Κυταιέος Αἰήταο τεχνήεις ̔́ηφαιστος ἐμήσατο θέσκελα ἔργα. καί οἱ χαλκόποδας ταύρους κάμε, χάλκεα δέ σφεων ἦν στόματ΄, ἐκ δὲ πυρὸς δεινὸν σέλας ἀμπνείεσκον· πρὸς δὲ καὶ αὐτόγυον στιβαροῦ ἀδάμαντος ἄροτρον ἤλασεν, ̓ηελίῳ τίνων χάριν, ὅς ῥά μιν ἵπποις δέξατο, Φλεγραίῃ κεκμηότα δηιοτῆτι. ἔνθα δὲ καὶ μέσσαυλος ἐλήλατο· τῇ δ΄ ἐπὶ πολλαὶ δικλίδες εὐπηγεῖς θάλαμοί τ΄ ἔσαν ἔνθα καὶ ἔνθα· δαιδαλέη δ΄ αἴθουσα παρὲξ ἑκάτερθε τέτυκτο. λέχρις δ΄ αἰπύτεροι δόμοι ἕστασαν ἀμφοτέρωθεν. τῶν ἤτοι ἄλλῳ μέν, ὅτις καὶ ὑπείροχος ἦεν, κρείων Αἰήτης σὺν ἑῇ ναίεσκε δάμαρτι· ἄλλῳ δ΄ ̓́αψυρτος ναῖεν πάις Αἰήταο. τὸν μὲν Καυκασίη νύμφη τέκεν ̓αστερόδεια πρίν περ κουριδίην θέσθαι Εἰδυῖαν ἄκοιτιν, Τηθύος ̓ωκεανοῦ τε πανοπλοτάτην γεγαυῖαν. καί μιν Κόλχων υἷες ἐπωνυμίην Φαέθοντα ἔκλεον, οὕνεκα πᾶσι μετέπρεπεν ἠιθέοισιν. τοὺς δ΄ ἔχον ἀμφίπολοί τε καὶ Αἰήταο θύγατρες ἄμφω, Χαλκιόπη Μήδειά τε. τὴν μὲν ἄρ΄ οἵγε ἐκ θαλάμου θάλαμόνδε κασιγνήτην μετιοῦσαν-- ̔́ηρη γάρ μιν ἔρυκε δόμῳ· πρὶν δ΄ οὔτι θάμιζεν ἐν μεγάροισ, ̔εκάτης δὲ πανήμερος ἀμφεπονεῖτο νηόν, ἐπεί ῥα θεᾶς αὐτὴ πέλεν ἀρήτειρα-- καί σφεας ὡς ἴδεν ἆσσον, ἀνίαχεν· ὀξὺ δ΄ ἄκουσεν Χαλκιόπη· δμωαὶ δὲ ποδῶν προπάροιθε βαλοῦσαι νήματα καὶ κλωστῆρας ἀολλέες ἔκτοθι πᾶσαι ἔδραμον. ἡ δ΄ ἅμα τοῖσιν ἑοὺς υἱῆας ἰδοῦσα ὑψοῦ χάρματι χεῖρας ἀνέσχεθεν· ὧς δὲ καὶ αὐτοὶ μητέρα δεξιόωντο, καὶ ἀμφαγάπαζον ἰδόντες γηθόσυνοι· τοῖον δὲ κινυρομένη φάτο μῦθον·  "̓́εμπης οὐκ ἄρ΄ ἐμέλλετ΄ ἀκηδείῃ με λιπόντες τηλόθι πλάγξασθαι· μετὰ δ΄ ὑμέας ἔτραπεν αἶσα. δειλὴ ἐγώ, οἷον πόθον ̔ελλάδος ἔκποθεν ἄτης λευγαλέης Φρίξοιο ἐφημοσύνῃσιν ἕλεσθε πατρόσ. ὁ μὲν θνῄσκων στυγερὰς ἐπετείλατ΄ ἀνίας ἡμετέρῃ κραδίῃ. τί δέ κεν πόλιν ̓ορχομενοῖο, ὅστις ὅδ΄ ̓ορχομενόσ, κτεάνων ̓αθάμαντος ἕκητι μητέρ΄ ἑὴν ἀχέουσαν ἀποπρολιπόντεσ, ἵκοισθε;" ̔͂ως ἔφατ΄· Αἰήτης δὲ πανύστατος ὦρτο θύραζε, ἐκ δ΄ αὐτὴ Εἰδυῖα δάμαρ κίεν Αἰήταο, Χαλκιόπης ἀίουσα· τὸ δ΄ αὐτίκα πᾶν ὁμάδοιο ἕρκος ἐπεπλήθει. τοὶ μὲν μέγαν ἀμφιπένοντο ταῦρον ἅλις δμῶεσ· τοὶ δὲ ξύλα κάγκανα χαλκῷ κόπτον· τοὶ δὲ λοετρὰ πυρὶ ζέον· οὐδέ τις ἦεν, ὃς καμάτου μεθίεσκεν, ὑποδρήσσων βασιλῆι. Τόφρα δ΄ ̓́ερως πολιοῖο δι΄ ἠέρος ἷξεν ἄφαντοσ, τετρηχώσ, οἷόν τε νέαις ἐπὶ φορβάσιν οἶστρος τέλλεται, ὅν τε μύωπα βοῶν κλείουσι νομῆεσ. ὦκα δ΄ ὑπὸ φλιὴν προδόμῳ ἔνι τόξα τανύσσας ἰοδόκης ἀβλῆτα πολύστονον ἐξέλετ΄ ἰόν. ἐκ δ΄ ὅγε καρπαλίμοισι λαθὼν ποσὶν οὐδὸν ἄμειψεν ὀξέα δενδίλλων· αὐτῷ ὑπὸ βαιὸς ἐλυσθεὶς Αἰσονίδῃ γλυφίδας μέσσῃ ἐνικάτθετο νευρῇ, ἰθὺς δ΄ ἀμφοτέρῃσι διασχόμενος παλάμῃσιν ἧκ΄ ἐπὶ Μηδείῃ· τὴν δ΄ ἀμφασίη λάβε θυμόν. αὐτὸς δ΄ ὑψορόφοιο παλιμπετὲς ἐκ μεγάροιο καγχαλόων ἤιξε· βέλος δ΄ ἐνεδαίετο κούρῃ νέρθεν ὑπὸ κραδίῃ, φλογὶ εἴκελον· ἀντία δ΄ αἰεὶ βάλλεν ὑπ΄ Αἰσονίδην ἀμαρύγματα, καί οἱ ἄηντο στηθέων ἐκ πυκιναὶ καμάτῳ φρένεσ, οὐδέ τιν΄ ἄλλην μνῆστιν ἔχεν, γλυκερῇ δὲ κατείβετο θυμὸν ἀνίῃ. ὡς δὲ γυνὴ μαλερῷ περὶ κάρφεα χεύατο δαλῷ χερνῆτισ, τῇπερ ταλασήια ἔργα μέμηλεν, ὥς κεν ὑπωρόφιον νύκτωρ σέλας ἐντύναιτο, ἄγχι μάλ΄ ἐγρομένη· τὸ δ΄ ἀθέσφατον ἐξ ὀλίγοιο δαλοῦ ἀνεγρόμενον σὺν κάρφεα πάντ΄ ἀμαθύνει· τοῖος ὑπὸ κραδίῃ εἰλυμένος αἴθετο λάθρῃ οὖλος ̓́ερωσ· ἁπαλὰς δὲ μετετρωπᾶτο παρειὰς ἐς χλόον, ἄλλοτ΄ ἔρευθοσ, ἀκηδείῃσι νόοιο. Δμῶες δ΄ ὁππότε δή σφιν ἐπαρτέα θῆκαν ἐδωδήν, αὐτοί τε λιαροῖσιν ἐφαιδρύναντο λοετροῖσ, ἀσπασίως δόρπῳ τε ποτῆτί τε θυμὸν ἄρεσσαν. ἐκ δὲ τοῦ Αἰήτης σφετέρης ἐρέεινε θυγατρὸς υἱῆας τοίοισι παρηγορέων ἐπέεσσιν· "Παιδὸς ἐμῆς κοῦροι Φρίξοιό τε, τὸν περὶ πάντων ξείνων ἡμετέροισιν ἐνὶ μεγάροισιν ἔτισα, πῶς Αἶάνδε νέεσθε παλίσσυτοι; ἦέ τις ἄτη σωομένοις μεσσηγὺς ἐνέκλασεν; οὐ μὲν ἐμεῖο πείθεσθε προφέροντος ἀπείρονα μέτρα κελεύθου. ᾔδειν γάρ ποτε πατρὸς ἐν ἅρμασιν ̓ηελίοιο δινεύσασ, ὅτ΄ ἐμεῖο κασιγνήτην ἐκόμιζεν Κίρκην ἑσπερίης εἴσω χθονόσ, ἐκ δ΄ ἱκόμεσθα ἀκτὴν ἠπείρου Τυρσηνίδοσ, ἔνθ΄ ἔτι νῦν περ ναιετάει, μάλα πολλὸν ἀπόπροθι Κολχίδος αἴησ. ἀλλὰ τί μύθων ἦδοσ; ἃ δ΄ ἐν ποσὶν ὗμιν ὄρωρεν, εἴπατ΄ ἀριφραδέωσ, ἠδ΄ οἵτινες οἵδ΄ ἐφέπονται ἀνέρεσ, ὅππῃ τε γλαφυρῆς ἐκ νηὸς ἔβητε."  Τοῖά μιν ἐξερέοντα κασιγνήτων προπάροιθεν ̓́αργος ὑποδδείσας ἀμφὶ στόλῳ Αἰσονίδαο μειλιχίως προσέειπεν, ἐπεὶ προγενέστερος ἦεν· "Αἰήτη, κείνην μὲν ἄφαρ διέχευαν ἄελλαι ζαχρηεῖσ· αὐτοὺς δ΄ ἐπὶ δούρασι πεπτηῶτας νήσου ̓ενυαλίοιο ποτὶ ξερὸν ἔκβαλε κῦμα λυγαίῃ ὑπὸ νυκτί· θεὸς δέ τις ἄμμ΄ ἐσάωσεν. οὐδὲ γὰρ αἳ τὸ πάροιθεν ἐρημαίην κατὰ νῆσον ηὐλίζοντ΄ ὄρνιθες ̓αρήιαι, οὐδ΄ ἔτι κείνας εὕρομεν. ἀλλ΄ οἵγ΄ ἄνδρες ἀπήλασαν, ἐξαποβάντες νηὸς ἑῆς προτέρῳ ἐνὶ ἤματι· καί σφ΄ ἀπέρυκεν ἡμέας οἰκτείρων Ζηνὸς νόοσ, ἠέ τις αἶσα, αὐτίκ΄ ἐπεὶ καὶ βρῶσιν ἅλις καὶ εἵματ΄ ἔδωκαν, οὔνομά τε Φρίξοιο περικλεὲς εἰσαΐοντες ἠδ΄ αὐτοῖο σέθεν· μετὰ γὰρ τεὸν ἄστυ νέονται. χρειὼ δ΄ ἢν ἐθέλῃς ἐξίδμεναι, οὔ σ΄ ἐπικεύσω. τόνδε τις ἱέμενος πάτρης ἀπάνευθεν ἐλάσσαι καὶ κτεάνων βασιλεὺς περιώσιον, οὕνεκεν ἀλκῇ σφωιτέρῃ τάντεσσι μετέπρεπεν Αἰολίδῃσιν, πέμπει δεῦρο νέεσθαι ἀμήχανον· οὐδ΄ ὑπαλύξειν στεῦται ἀμειλίκτοιο Διὸς θυμαλγέα μῆνιν καὶ χόλον, οὐδ΄ ἄτλητον ἄγος Φρίξοιό τε ποινὰς Αἰολιδέων γενεήν, πρὶν ἐς ̔ελλάδα κῶας ἱκέσθαι. νῆα δ΄ ̓αθηναίη Παλλὰς κάμεν, οὐ μάλα τοίην, οἷαί περ Κόλχοισι μετ΄ ἀνδράσι νῆες ἔασιν, τάων αἰνοτάτης ἐπεκύρσαμεν. ἤλιθα γάρ μιν λάβρον ὕδωρ πνοιή τε διέτμαγεν· ἡ δ΄ ἐνὶ γόμφοις ἴσχεται, ἢν καὶ πᾶσαι ἐπιβρίσωσιν ἄελλαι. ἶσον δ΄ ἐξ ἀνέμοιο θέει καὶ ὅτ΄ ἀνέρες αὐτοὶ νωλεμέως χείρεσσιν ἐπισπέρχωσιν ἐρετμοῖσ. τῇ δ΄ ἐναγειράμενος Παναχαιίδος εἴ τι φέριστον ἡρώων, τεὸν ἄστυ μετήλυθε, πόλλ΄ ἐπαληθεὶς ἄστεα καὶ πελάγη στυγερῆς ἁλόσ, εἴ οἱ ὀπάσσαισ. αὐτῷ δ΄ ὥς κεν ἅδῃ, τὼς ἔσσεται· οὐ γὰρ ἱκάνει χερσὶ βιησόμενοσ· μέμονεν δέ τοι ἄξια τίσειν δωτίνησ, ἀίων ἐμέθεν μέγα δυσμενέοντας Σαυρομάτασ, τοὺς σοῖσιν ὑπὸ σκήπτροισι δαμάσσει. εἰ δὲ καὶ οὔνομα δῆθεν ἐπιθύεις γενεήν τε ἴδμεναι, οἵτινές εἰσιν, ἕκαστά γε μυθησαίμην. τόνδε μέν, οἷό περ οὕνεκ΄ ἀφ΄ ̔ελλάδος ὧλλοι ἄγερθεν, κλείουσ΄ Αἴσονος υἱὸν ̓ιήσονα Κρηθεΐδαο. εἰ δ΄ αὐτοῦ Κρηθῆος ἐτήτυμόν ἐστι γενέθλησ, οὕτω κεν γνωτὸς πατρώιος ἄμμι πέλοιτο. ἄμφω γὰρ Κρηθεὺς ̓αθάμας τ΄ ἔσαν Αἰόλου υἷεσ· Φρίξος δ΄ αὖτ΄ ̓αθάμαντος ἔην πάις Αἰολίδαο. τόνδε δ΄ ἄρ΄, ̓ηελίου γόνον ἔμμεναι εἴ τιν΄ ἀκούεισ, δέρκεαι Αὐγείην· Τελαμὼν δ΄ ὅγε, κυδίστοιο Αἰακοῦ ἐκγεγαώσ· Ζεὺς δ΄ Αἰακὸν αὐτὸς ἔτικτεν. ὧς δὲ καὶ ὧλλοι πάντεσ, ὅσοι συνέπονται ἑταῖροι, ἀθανάτων υἷές τε καὶ υἱωνοὶ γεγάασιν."  Τοῖα παρέννεπεν ̓́αργοσ· ἄναξ δ΄ ἐπεχώσατο μύθοις εἰσαΐων· ὑψοῦ δὲ χόλῳ φρένες ἠερέθοντο. φῆ δ΄ ἐπαλαστήσασ· μενέαινε δὲ παισὶ μάλιστα Χαλκιόπησ· τῶν γάρ σφε μετελθέμεν οὕνεκ΄ ἐώλπει· ἐκ δέ οἱ ὄμματ΄ ἔλαμψεν ὑπ΄ ὀφρύσιν ἱεμένοιο· "Οὐκ ἄφαρ ὀφθαλμῶν μοι ἀπόπροθι, λωβητῆρεσ, νεῖσθ΄ αὐτοῖσι δόλοισι παλίσσυτοι ἔκτοθι γαίησ, πρίν τινα λευγαλέον τε δέρος καὶ Φρίξον ἰδέσθαι; αὐτίχ΄ ὁμαρτήσαντες ἀφ΄ ̔ελλάδοσ, οὐκ ἐπὶ κῶασ, σκῆπτρα δὲ καὶ τιμὴν βασιληίδα δεῦρο νέεσθε. εἰ δέ κε μὴ προπάροιθεν ἐμῆς ἥψασθε τραπέζησ, ἦ τ΄ ἂν ἀπὸ γλώσσας τε ταμὼν καὶ χεῖρε κεάσσας ἀμφοτέρασ, οἴοισιν ἐπιπροέηκα πόδεσσιν, ὥς κεν ἐρητύοισθε καὶ ὕστερον ὁρμηθῆναι, οἷα δὲ καὶ μακάρεσσιν ἐπεψεύσασθε θεοῖσιν." Φῆ ῥα χαλεψάμενοσ· μέγα δὲ φρένες Αἰακίδαο νειόθεν οἰδαίνεσκον· ἐέλδετο δ΄ ἔνδοθι θυμὸς ἀντιβίην ὀλοὸν φάσθαι ἔποσ· ἀλλ΄ ἀπέρυκεν Αἰσονίδησ· πρὸ γὰρ αὐτὸς ἀμείψατο μειλιχίοισιν· "Αἰήτη, σχέο μοι τῷδε στόλῳ. οὔτι γὰρ αὔτως ἄστυ τεὸν καὶ δώμαθ΄ ἱκάνομεν, ὥς που ἔολπασ, οὐδὲ μὲν ἱέμενοι. τίς δ΄ ἂν τόσον οἶδμα περῆσαι τλαίη ἑκὼν ὀθνεῖον ἐπὶ κτέρασ; ἀλλά με δαίμων καὶ κρυερὴ βασιλῆος ἀτασθάλου ὦρσεν ἐφετμή. δὸς χάριν ἀντομένοισι· σέθεν δ΄ ἐγὼ ̔ελλάδι πάσῃ θεσπεσιην οἴσω κληηδόνα· καὶ δέ τοι ἤδη πρόφρονές εἰμεν ἄρηι θοὴν ἀποτῖσαι ἀμοιβήν, εἴτ΄ οὖν Σαυρομάτας γε λιλαίεαι, εἴτε τιν΄ ἄλλον δῆμον σφωιτέροισιν ὑπὸ σκήπτροισι δαμάσσαι." ̓́ισκεν ὑποσσαίνων ἀγανῇ ὀπί· τοῖο δὲ θυμὸς διχθαδίην πόρφυρεν ἐνὶ στήθεσσι μενοινήν, ἤ σφεας ὁρμηθεὶς αὐτοσχεδὸν ἐξεναρίζοι, ἦ ὅγε πειρήσαιτο βίησ. τό οἱ εἴσατ΄ ἄρειον φραζομένῳ· καὶ δή μιν ὑποβλήδην προσέειπεν· "Ξεῖνε, τί κεν τὰ ἕκαστα διηνεκέως ἀγορεύοισ; εἰ γὰρ ἐτήτυμόν ἐστε θεῶν γένοσ, ἠὲ καὶ ἄλλως οὐδὲν ἐμεῖο χέρηες ἐπ΄ ὀθνείοισιν ἔβητε, δώσω τοι χρύσειον ἄγειν δέροσ, αἴ κ΄ ἐθέλῃσθα, πειρηθείσ. ἐσθλοῖς γὰρ ἐπ΄ ἀνδράσιν οὔτι μεγαίρω, ὡς αὐτοὶ μυθεῖσθε τὸν ̔ελλάδι κοιρανέοντα. πεῖρα δέ τοι μένεός τε καὶ ἀλκῆς ἔσσετ΄ ἄεθλοσ, τόν ῥ΄ αὐτὸς περίειμι χεροῖν ὀλοόν περ ἐόντα. δοιώ μοι πεδίον τὸ ̓αρήιον ἀμφινέμονται ταύρω χαλκόποδε, στόματι φλόγα φυσιόωντεσ· τοὺς ἐλάω ζεύξας στυφελὴν κατὰ νειὸν ̓́αρηος τετράγυον, τὴν αἶψα ταμὼν ἐπὶ τέλσον ἀρότρῳ οὐ σπόρον ὁλκοῖσιν Δηοῦς ἐνιβᾴλλομαι ἀκτήν, ἀλλ΄ ὄφιος δεινοῖο μεταλδήσκοντας ὀδόντας ἀνδράσι τευχηστῇσι δέμασ. τοὺς δ΄ αὖθι δαΐζων κείρω ἐμῷ ὑπὸ δουρὶ περισταδὸν ἀντιόωντασ. ἠέριος ζεύγνυμι βόασ, καὶ δείελον ὥρην παύομαι ἀμήτοιο. σύ δ΄, εἰ τάδε τοῖα τελέσσεισ, αὐτῆμαρ τόδε κῶας ἀποίσεαι εἰς βασιλῆοσ· πρὶν δέ κεν οὐ δοίην, μηδ΄ ἔλπεο. δὴ γὰρ ἀεικὲς ἄνδρ΄ ἀγαθὸν γεγαῶτα κακωτέρῳ ἀνέρι εἶξαι."  ̔͂ως ἄρ΄ ἔφη· ὁ δὲ σῖγα ποδῶν πάρος ὄμματα πήξας ἧστ΄ αὔτως ἄφθογγοσ, ἀμηχανέων κακότητι. βουλὴν δ΄ ἀμφὶ πολὺν στρώφα χρόνον, οὐδέ πῃ εἶχεν θαρσαλέως ὑποδέχθαι, ἐπεὶ μέγα φαίνετο ἔργον· ὀψε δ΄ ἀμειβόμενος προσελέξατο κερδαλέοισιν· "Αἰήτη, μάλα τοί με δίκῃ περιπολλὸν ἐέργεισ. τῶ καὶ ἐγὼ τὸν ἄεθλον ὑπερφίαλόν περ ἐόντα τλήσομαι, εἰ καί μοι θανέειν μόροσ. οὐ γὰρ ἔτ΄ ἄλλο ῥίγιον ἀνθρώποισι κακῆς ἐπικείσετ΄ ἀνάγκησ, ἥ με καὶ ἐνθάδε νεῖσθαι ἐπέχραεν ἐκ βασιλῆοσ." ̔͂ως φάτ΄ ἀμηχανίῃ βεβολημένοσ· αὐτὰρ ὁ τόνγε σμερδαλέοις ἐπέεσσι προσέννεπεν ἀσχαλόωντα· "̓́ερχεο νῦν μεθ΄ ὅμιλον, ἐπεὶ μέμονάς γε πόνοιο· εἰ δὲ σύγε ζυγὰ βουσὶν ὑποδδείσαις ἐπαεῖραι, ἠὲ καὶ οὐλομένου μεταχάσσεαι ἀμήτοιο, αὐτῷ κεν τὰ ἕκαστα μέλοιτό μοι, ὄφρα καὶ ἄλλος ἀνὴρ ἐρρίγῃσιν ἀρείονα φῶτα μετελθεῖν." ̓́ισκεν ἀπηλεγέωσ· ὁ δ΄ ἀπὸ θρόνου ὤρνυτ΄ ̓ιήσων, Αὐγείης Τελαμών τε παρασχεδόν· εἵπετο δ΄ ̓́αργος οἶοσ, ἐπεὶ μεσσηγὺς ἔτ΄ αὐτόθι νεῦσε λιπέσθαι αὐτοκασιγνήτοισ· οἱ δ΄ ἤισαν ἐκ μεγάροιο. θεσπέσιον δ΄ ἐν πᾶσι μετέπρεπεν Αἴσονος υἱὸς κάλλεϊ καὶ χαρίτεσσιν· ἐπ΄ αὐτῷ δ΄ ὄμματα κούρη λοξὰ παρὰ λιπαρὴν σχομένη θηεῖτο καλύπτρην, κῆρ ἄχεϊ σμύχουσα· νόος δέ οἱ ἠύτ΄ ὄνειρος ἑρπύζων πεπότητο μετ΄ ἴχνια νισσομένοιο. καί ῥ΄ οἱ μέν ῥα δόμων ἐξήλυθον ἀσχαλόωντεσ. Χαλκιόπη δὲ χόλον πεφυλαγμένη Αἰήταο καρπαλίμως θάλαμόνδε σὺν υἱάσιν οἷσι βεβήκει. αὔτως δ΄ αὖ Μήδεια μετέστιχε· πολλὰ δὲ θυμῷ ὥρμαιν΄, ὅσσα τ΄ ̓́ερωτες ἐποτρύνουσι μέλεσθαι. προπρὸ δ΄ ἄρ΄ ὀφθαλμῶν ἔτι οἱ ἰνδάλλετο πάντα, αὐτός θ΄ οἷος ἔην, οἵοισί τε φάρεσιν ἕστο, οἷά τ΄ ἔειφ΄, ὥς θ΄ ἕζετ΄ ἐπὶ θρόνου, ὥς τε θύραζε ἤιεν· οὐδέ τιν΄ ἄλλον ὀίσσατο πορφύρουσα ἔμμεναι ἀνέρα τοῖον· ἐν οὔασι δ΄ αἰὲν ὀρώρει αὐδή τε μῦθοί τε μελίφρονεσ, οὓς ἀγόρευσεν. τάρβει δ΄ ἀμφ΄ αὐτῷ, μή μιν βόες ἠὲ καὶ αὐτὸς Αἰήτης φθίσειεν· ὀδύρετο δ΄ ἠύτε πάμπαν ἤδη τεθνειῶτα, τέρεν δέ οἱ ἀμφὶ παρειὰς δάκρυον αἰνοτάτῳ ἐλέῳ ῥέε κηδοσύνῃσιν· ἦκα δὲ μυρομένη λιγέως ἀνενείκατο μῦθον· "Τίπτε με δειλαίην τόδ΄ ἔχει ἄχοσ; εἴθ΄ ὅγε πάντων φθίσεται ἡρώων προφερέστατοσ, εἴτε χερείων, ἐρρέτω. ἦ μὲν ὄφελλεν ἀκήριος ἐξαλέασθαι. ναὶ δὴ τοῦτό γε, πότνα θεὰ Περσηί, πέλοιτο, οἴκαδε νοστήσειε φυγὼν μόρον· εἰ δέ μιν αἶσα δμηθῆναι ὑπὸ βουσί, τόδε προπάροιθε δαείη, οὕνεκεν οὔ οἱ ἔγωγε κακῇ ἐπαγαίομαι ἄτῃ." ̔η μὲν ἄρ΄ ὧς ἐόλητο νόον μελεδήμασι κούρη. οἱ δ΄ ἐπεὶ οὖν δήμου τε καὶ ἄστεος ἐκτὸς ἔβησαν τὴν ὁδόν, ἣν τὸ πάροιθεν ἀνήλυθον ἐκ πεδίοιο, δὴ τότ΄ ̓ιήσονα τοῖσδε προσέννεπεν ̓́αργος ἔπεσσιν·  "Αἰσονίδη, μῆτιν μὲν ὀνόσσεαι, ἥντιν΄ ἐνίψω· πείρης δ΄ οὐ μάλ΄ ἔοικε μεθιέμεν ἐν κακότητι. κούρην δή τινα πρόσθεν ὑπέκλυες αὐτὸς ἐμεῖο φαρμάσσειν ̔εκάτης Περσηίδος ἐννεσίῃσιν. τὴν εἴ κεν πεπίθοιμεν, ὀίομαι, οὐκέτι τάρβος ἔσσετ΄ ἀεθλεύοντι δαμήμεναι· ἀλλὰ μάλ΄ αἰνῶς δείδω, μή πως οὔ μοι ὑποσταίη τόγε μήτηρ. ἔμπης δ΄ ἐξαῦτις μετελεύσομαι ἀντιβολήσων, ξυνὸς ἐπεὶ πάντεσσιν ἐπικρέμαθ΄ ἧμιν ὄλεθροσ." ̓́ισκεν ἐυφρονέων· ὁ δ΄ ἀμείβετο τοῖσδ΄ ἐπέεσσιν· "̓͂ω πέπον, εἴ νύ τοι αὐτῷ ἐφανδάνει, οὔτι μεγαίρω. βάσκ΄ ἴθι καὶ πυκινοῖσι τεὴν παρὰ μητέρα μύθοις ὄρνυθι λισσόμενοσ· μελέη γε μὲν ἧμιν ὄρωρεν ἐλπωρή, ὅτε νόστον ἐπετραπόμεσθα γυναιξίν." ὧς ἔφατ΄· ὦκα δ΄ ἕλος μετεκίαθον. αὐτὰρ ἑταῖροι γηθόσυνοι ἐρέεινον, ὅπως παρεόντας ἴδοντο· τοῖσιν δ΄ Αἰσονίδης τετιημένος ἔκφατο μῦθον· "̓͂ω φίλοι, Αἰήταο ἀπηνέος ἄμμι φίλον κῆρ ἀντικρὺ κεχόλωται, ἕκαστα γὰρ οὔ νύ τι τέκμωρ οὔτ΄ ἐμοί, οὔτε κεν ὔμμι διειρομένοισι πέλοιτο. φῆ δὲ δύω πεδίον τὸ ̓αρήιον ἀμφινέμεσθαι ταύρω χαλκόποδε, στόματι φλόγα φυσιόωντασ. τετράγυον δ΄ ἐπὶ τοῖσιν ἐφίετο νειὸν ἀρόσσαι· δώσειν δ΄ ἐξ ὄφιος γενύων σπόρον, ὅς ῥ΄ ἀνίῃσιν γηγενέας χαλκέοις σὺν τεύχεσιν· ἤματι δ΄ αὐτῷ χρειὼ τούσγε δαΐξαι. ὃ δή νύ οἱ--οὔτι γὰρ ἄλλο βέλτερον ἦν φράσσασθαι--ἀπηλεγέως ὑποέστην." ̔͂ως ἄρ΄ ἔφη· πάντεσσι δ΄ ἀνήνυτος εἴσατ΄ ἄεθλοσ, δὴν δ΄ ἄνεῳ καὶ ἄναυδοι ἐς ἀλλήλους ὁρόωντο, ἄτῃ ἀμηχανίῃ τε κατηφέεσ· ὀψὲ δὲ Πηλεὺς θαρσαλέως μετὰ πᾶσιν ἀριστήεσσιν ἔειπεν· "̔́ωρη μητιάασθαι ὅ κ΄ ἔρξομεν. οὐ μὲν ἔολπα βουλῆς εἶναι ὄνειαρ, ὅσον τ΄ ἐπὶ κάρτεϊ χειρῶν. εἰ μέν νυν τύνη ζεῦξαι βόας Αἰήταο, ἥρως Αἰσονίδη, φρονέεισ, μέμονάς τε πόνοιο, ἦ τ΄ ἂν ὑποσχεσίην πεφυλαγμένος ἐντύναιο· εἰ δ΄ οὔ τοι μάλα θυμὸς ἑῇ ἐπὶ πάγχυ πέποιθεν ἠνορέῃ, μήτ΄ αὐτὸς ἐπείγεο, μήτε τιν΄ ἄλλον τῶνδ΄ ἀνδρῶν πάπταινε παρήμενοσ. οὐ γὰρ ἔγωγε σχήσομ΄, ἐπεὶ θάνατός γε τὸ κύντατον ἔσσεται ἄλγοσ." ̔͂ως ἔφατ΄ Αἰακίδησ· Τελαμῶνι δὲ θυμὸς ὀρίνθη· σπερχόμενος δ΄ ἀνόρουσε θοῶσ· ἐπὶ δὲ τρίτος ̓́ιδας ὦρτο μέγα φρονέων, ἐπὶ δ΄ υἱέε Τυνδαρέοιο· σὺν δὲ καὶ Οἰνεΐδης ἐναρίθμιος αἰζηοῖσιν ἀνδράσιν, οὐδέ περ ὅσσον ἐπανθιόωντας ἰούλους ἀντέλλων· τοίῳ οἱ ἀείρετο κάρτεϊ θυμόσ. οἱ δ΄ ἄλλοι εἴξαντες ἀκὴν ἔχον. αὐτίκα δ΄ ̓́αργος τοῖον ἔπος μετέειπεν ἐελδομένοισιν ἀέθλου· "̓͂ω φίλοι, ἤτοι μὲν τόδε λοίσθιον. ἀλλά τιν΄ οἴω μητρὸς ἐμῆς ἔσσεσθαι ἐναίσιμον ὔμμιν ἀρωγήν. τῶ καί περ μεμαῶτεσ, ἐρητύοισθ΄ ἐνὶ νηὶ τυτθὸν ἔθ΄, ὡς τὸ πάροιθεν, ἐπεὶ καὶ ἐπισχέμεν ἔμπης λώιον, ἢ κακὸν οἶτον ἀφειδήσαντας ἑλέσθαι. κούρη τις μεγάροισιν ἐνιτρέφετ΄ Αἰήταο, τὴν ̔εκάτη περίαλλα θεὰ δάε τεχνήσασθαι φάρμαχ΄, ὅσ΄ ἤπειρός τε φύει καὶ νήχυτον ὕδωρ, τοῖσι καὶ ἀκαμάτοιο π??ρὸς μειλίσσετ΄ ἀυτμή, καὶ ποταμοὺς ἵστησιν ἄφαρ κελαδεινὰ ῥέοντασ, ἄστρα τε καὶ μήνης ἱερῆς ἐπέδησε κελεύθουσ. τῆς μὲν ἀπὸ μεγάροιο κατὰ στίβον ἐνθάδ΄ ἰόντες μνησάμεθ΄, εἴ κε δύναιτο, κασιγνήτη γεγαυῖα, μήτηρ ἡμετέρη πεπιθεῖν ἐπαρῆξαι ἀέθλῳ. εἰ δὲ καὶ αὐτοῖσιν τόδ΄ ἐφανδάνει, ἦ τ΄ ἂν ἱκοίμην ἤματι τῷδ΄ αὐτῷ πάλιν εἰς δόμον Αἰήταο πειρήσων· τάχα δ΄ ἂν σὺν δαίμονι πειρηθείην."  ̔͂ως φάτο· τοῖσι δὲ σῆμα θεοὶ δόσαν εὐμενέοντεσ. τρηρὼν μὲν φεύγουσα βίην κίρκοιο πελειὰς ὑψόθεν Αἰσονίδεω πεφοβημένη ἔμπεσε κόλποισ· κίρκος δ΄ ἀφλάστῳ περικάππεσεν. ὦκα δὲ Μόψος τοῖον ἔπος μετὰ πᾶσι θεοπροπέων ἀγόρευσεν· "̓́υμμι, φίλοι, τόδε σῆμα θεῶν ἰότητι τέτυκται· οὐδέ τῃ ἄλλως ἐστὶν ὑποκρίνασθαι ἄρειον, παρθενικὴν δ΄ ἐπέεσσι μετελθέμεν ἀμφιέποντας μήτι παντοίῃ. δοκέω δέ μιν οὐκ ἀθερίζειν, εἰ ἐτεὸν Φινεύς γε θεᾷ ἐνὶ Κύπριδι νόστον πέφραδεν ἔσσεσθαι. κείνης δ΄ ὅγε μείλιχος ὄρνις πότμον ὑπεξήλυξε· κέαρ δέ μοι ὡς ἐνὶ θυμῷ τόνδε κατ΄ οἰωνὸν προτιόσσεται, ὧς δὲ πέλοιτο. ἀλλά, φίλοι, Κυθέρειαν ἐπικλείοντες ἀμύνειν, ἤδη νῦν ̓́αργοιο παραιφασίῃσι πίθεσθε." ̓́ισκεν· ἐπῄνησαν δὲ νέοι, Φινῆος ἐφετμὰς μνησάμενοι· μοῦνος δ΄ ̓αφαρήιος ἄνθορεν ̓́ιδασ, δείν΄ ἐπαλαστήσας μεγάλῃ ὀπί, φώνησέν τε· "̓͂ω πόποι, ἦ ῥα γυναιξὶν ὁμόστολοι ἐνθάδ΄ ἔβημεν, οἳ Κύπριν καλέουσιν ἐπίρροθον ἄμμι πέλεσθαι, οὐκέτ΄ ̓ενυαλίοιο μέγα σθένοσ; ἐς δὲ πελείας καὶ κίρκους λεύσσοντες ἐρητύεσθε ἀέθλων; ἔρρετε, μηδ΄ ὔμμιν πολεμήια ἔργα μέλοιτο, παρθενικὰς δὲ λιτῇσιν ἀνάλκιδας ἠπεροπεύειν." ̔͂ως ηὔδα μεμαώσ· πολέες δ΄ ὁμάδησαν ἑταῖροι ἦκα μάλ΄, οὐδ΄ ἄρα τίς οἱ ἐναντίον ἔκφατο μῦθον. χωόμενος δ΄ ὅγ΄ ἔπειτα καθέζετο· τοῖσι δ΄ ̓ιήσων αὐτίκ΄ ἐποτρύνων τὸν ἑὸν νόον ὧδ΄ ἀγόρευεν· "̓́αργος μὲν παρὰ νηόσ, ἐπεὶ τόδε πᾶσιν ἕαδεν, στελλέσθω· ἀτὰρ αὐτοὶ ἐπὶ χθονὸς ἐκ ποταμοῖο ἀμφαδὸν ἤδη πείσματ΄ ἀνάψομεν. ἦ γὰρ ἔοικεν μηκέτι δὴν κρύπτεσθαι ὑποπτήσσοντας ἀυτήν." ̔͂ως ἄρ΄ ἔφη· καὶ τὸν μὲν ἄφαρ προΐαλλε νέεσθαι καρπαλίμως ἐξαῦτις ἀνὰ πτόλιν· οἱ δ΄ ἐπὶ νηὸς εὐναίας ἐρύσαντες ἐφετμαῖς Αἰσονίδαο τυτθὸν ὑπὲξ ἕλεος χέρσῳ ἐπέκελσαν ἐρετμοῖσ. Αὐτίκα δ΄ Αἰήτης ἀγορὴν ποιήσατο Κόλχων νόσφιν ἑοῖο δόμου, τόθι περ καὶ πρόσθε κάθιζον, ἀτλήτους Μινύῃσι δόλους καὶ κήδεα τεύχων. στεῦτο δ΄, ἐπεί κεν πρῶτα βόες διαδηλήσωνται ἄνδρα τόν, ὅς ῥ΄ ὑπέδεκτο βαρὺν καμέεσθαι ἄεθλον, δρυμὸν ἀναρρήξας λασίης καθύπερθε· κολώνης αὔτανδρον φλέξειν δόρυ νήιον, ὄφρ΄ ἀλεγεινὴν ὕβριν ἀποφλύξωσιν ὑπέρβια μηχανόωντεσ. οὐδὲ γὰρ Αἰολίδην Φρίξον μάλα περ χατέοντα δέχθαι ἐνὶ μεγάροισιν ἐφέστιον, ὃς περὶ πάντων ξείνων μελιχίῃ τε θεουδείῃ τ΄ ἐκέκαστο, εἰ μή οἱ Ζεὺς αὐτὸς ἀπ΄ οὐρανοῦ ἄγγελον ἧκεν ̔ερμείαν, ὥς κεν προσκηδέος ἀντιάσειεν· μὴ καὶ ληιστῆρας ἑὴν ἐς γαῖαν ἰόντας ἔσσεσθαι δηναιὸν ἀπήμονασ, οἷσι μέμηλεν ὀθνείοις ἐπὶ χεῖρα ἑὴν κτεάτεσσιν ἀείρειν, κρυπταδίους τε δόλους τεκταινέμεν, ἠδὲ βοτήρων αὔλια δυσκελάδοισιν ἐπιδρομίῃσι δαΐξαι. νόσφι δὲ οἷ αὐτῷ φάτ΄ ἐοικότα μείλια τίσειν υἱῆας Φρίξοιο, κακορρέκτῃσιν ὀπηδοὺς ἀνδράσι νοστήσαντας ὁμιλαδόν, ὄφρα ἑ τιμῆς καὶ σκήπτρων ἐλάσειαν ἀκηδέεσ· ὥς ποτε βάξιν λευγαλέην οὗ πατρὸς ἐπέκλυεν ̓ηελίοιο, χρειώ μιν πυκινόν τε δόλον βουλάς τε γενέθλης σφωιτέρης ἄτην τε πολύτροπον ἐξαλέασθαι· τῶ καὶ ἐελδομένους πέμπειν ἐς ̓αχαιίδα γαῖαν πατρὸς ἐφημοσύνῃ, δολιχὴν ὁδόν. οὐδὲ θυγατρῶν εἶναί οἱ τυτθόν γε δέοσ, μή πού τινα μῆτιν φράσσωνται στυγερήν, οὐδ΄ υἱέος ̓αψύρτοιο· ἀλλ΄ ἐνὶ Χαλκιόπης γενεῇ τάδε λυγρὰ τετύχθαι. καί ῥ΄ ὁ μὲν ἄσχετα ἔργα πιφαύσκετο δημοτέροισιν χωόμενοσ· μέγα δέ σφιν ἀπείλεε νῆά τ΄ ἔρυσθαι ἠδ΄ αὐτούσ, ἵνα μήτις ὑπὲκ κακότητος ἀλύξῃ.  Τόφρα δὲ μητέρ΄ ἑήν, μετιὼν δόμον Αἰήταο, ̓́αργος παντοίοισι παρηγορέεσκ΄ ἐπέεσσιν, Μήδειαν λίσσεσθαι ἀμυνέμεν· ἡ δὲ καὶ αὐτὴ πρόσθεν μητιάασκε· δέος δέ μιν ἴσχανε θυμόν, μή πως ἠὲ παρ΄ αἶσαν ἐτώσια μειλίξαιτο πατρὸς ἀτυζομένην ὀλοὸν χόλον, ἠὲ λιτῇσιν ἑσπομένης ἀρίδηλα καὶ ἀμφαδὰ ἔργα πέλοιτο. Κούρην δ΄ ἐξ ἀχέων ἀδινὸς κατελώφεεν ὕπνος λέκτρῳ ἀνακλινθεῖσαν. ἄφαρ δέ μιν ἠπεροπῆεσ, οἷά τ΄ ἀκηχεμένην, ὀλοοὶ ἐρέθεσκον ὄνειροι. τὸν ξεῖνον δ΄ ἐδόκησεν ὑφεστάμεναι τὸν ἄεθλον, οὔτι μάλ΄ ὁρμαίνοντα δέρος κριοῖο κομίσσαι, οὐδέ τι τοῖο ἕκητι μετὰ πτόλιν Αἰήταο ἐλθέμεν, ὄφρα δέ μιν σφέτερον δόμον εἰσαγάγοιτο κουριδίην παράκοιτιν· ὀίετο δ΄ ἀμφὶ βόεσσιν αὐτὴ ἀεθλεύουσα μάλ΄ εὐμαρέως πονέεσθαι· σφωιτέρους δὲ τοκῆας ὑποσχεσίης ἀθερίζειν, οὕνεκεν οὐ κούρῃ ζεῦξαι βόασ, ἀλλά οἱ αὐτῷ προύθεσαν· ἐκ δ΄ ἄρα τοῦ νεῖκος πέλεν ἀμφήριστον πατρί τε καὶ ξείνοισ· αὐτῇ δ΄ ἐπιέτρεπον ἄμφω τὼς ἔμεν, ὥς κεν ἑῇσι μετὰ φρεσὶν ἰθύσειεν. ἡ δ΄ ἄφνω τὸν ξεῖνον, ἀφειδήσασα τοκήων, εἵλετο· τοὺς δ΄ ἀμέγαρτον ἄχος λάβεν, ἐκ δ΄ ἐβόησαν χωόμενοι· τὴν δ΄ ὕπνος ἅμα κλαγγῇ μεθέηκεν. παλλομένη δ΄ ἀνόρουσε φόβῳ, περί τ΄ ἀμφί τε τοίχους πάπτηνεν θαλάμοιο· μόλις δ΄ ἐσαγείρατο θυμὸν ὡς πάρος ἐν στέρνοισ, ἀδινὴν δ΄ ἀνενείκατο φωνήν· "Δειλὴ ἐγών, οἷόν με βαρεῖς ἐφόβησαν ὄνειροι. δείδια, μὴ μέγα δή τι φέρῃ κακὸν ἥδε κέλευθος ἡρώων. περί μοι ξείνῳ φρένες ἠερέθονται. μνάσθω ἑὸν κατὰ δῆμον ̓αχαιίδα τηλόθι κούρην ἄμμι δὲ παρθενίη τε μέλοι καὶ δῶμα τοκήων. ἔμπα γε μὴν θεμένη κύνεον κέαρ, οὐκέτ΄ ἄνευθεν αὐτοκασιγνήτης πειρήσομαι, εἴ κέ μ΄ ἀέθλῳ χραισμεῖν ἀντιάσῃσιν, ἐπὶ σφετέροις ἀχέουσα παισί· τό κέν μοι λυγρὸν ἐνὶ κραδίῃ σβέσαι ἄλγοσ." ̓͂η ῥα, καὶ ὀρθωθεῖσα θύρας ὤιξε δόμοιο, νήλιποσ, οἰέανοσ· καὶ δὴ λελίητο νέεσθαι αὐτοκασιγνήτηνδε, καὶ ἕρκεος οὐδὸν ἄμειψεν. δὴν δὲ καταυτόθι μίμνεν ἐνὶ προδόμῳ θαλάμοιο, αἰδοῖ ἐεργομένη· μετὰ δ΄ ἐτράπετ΄ αὖτις ὀπίσσω στρεφθεῖσ΄· ἐκ δὲ πάλιν κίεν ἔνδοθεν, ἄψ τ΄ ἀλέεινεν εἴσω· τηΰσιοι δὲ πόδες φέρον ἔνθα καὶ ἔνθα· ἤτοι ὅτ΄ ἰθύσειεν, ἔρυκέ μιν ἔνδοθεν αἰδώσ· αἰδοῖ δ΄ ἐργομένην θρασὺς ἵμερος ὀτρύνεσκεν. τρὶς μὲν ἐπειρήθη, τρὶς δ΄ ἔσχετο, τέτρατον αὖτις λέκτροισιν πρηνὴς ἐνικάππεσεν εἱλιχθεῖσα. ὡς δ΄ ὅτε τις νύμφη θαλερὸν πόσιν ἐν θαλάμοισιν μύρεται, ᾧ μιν ὄπασσαν ἀδελφεοὶ ἠδὲ τοκῆεσ, οὐδέ τί πω πάσαις ἐπιμίσγεται ἀμφιπόλοισιν αἰδοῖ ἐπιφροσύνῃ τε· μυχῷ δ΄ ἀχέουσα θαάσσει· τὸν δέ τις ὤλεσε μοῖρα, πάρος ταρπήμεναι ἄμφω δήνεσιν ἀλλήλων· ἡ δ΄ ἔνδοθι δαιομένη περ σῖγα μάλα κλαίει χῆρον λέχος εἰσορόωσα, μή μιν κερτομέουσαι ἐπιστοβέωσι γυναῖκεσ· τῇ ἰκέλη Μήδεια κινύρετο. τὴν δέ τις ἄφνω μυρομένην μεσσηγὺς ἐπιπρομολοῦσ΄ ἐνόησεν δμωάων, ἥ οἱ ἑπέτις πέλε κουρίζουσα· Χαλκιόπῃ δ΄ ἤγγειλε παρασχεδόν· ἡ δ΄ ἐνὶ παισὶν ἧστ΄ ἐπιμητιόωσα κασιγνήτην ἀρέσασθαι. ἀλλ΄ οὐδ΄ ὧς ἀπίθησεν, ὅτ΄ ἔκλυεν ἀμφιπόλοιο μῦθον ἀνώιστον· διὰ δ΄ ἔσσυτο θαμβήσασα ἐκ θαλάμου θάλαμόνδε διαμπερέσ, ᾧ ἔνι κούρη κέκλιτ΄ ἀκηχεμένη, δρύψεν δ΄ ἑκάτερθε παρειάσ· ὡς δ΄ ἴδε δάκρυσιν ὄσσε πεφυρμένα, φώνησέν μιν·  "̓́ωι μοι ἐγώ, Μήδεια, τί δὴ τάδε δάκρυα λείβεισ; τίπτ΄ ἔπαθεσ; τί τοι αἰνὸν ὑπὸ φρένας ἵκετο πένθοσ; ἤ νύ σε θευμορίη περιδέδρομεν ἅψεα νοῦσοσ, ἦέ τιν΄ οὐλομένην ἐδάης ἐκ πατρὸς ἐνιπὴν ἀμφί τ΄ ἐμοὶ καὶ παισίν; ὄφελλέ με μήτε τοκήων δῶμα τόδ΄ εἰσοράαν, μηδὲ πτόλιν, ἀλλ΄ ἐπὶ γαίης πείρασι ναιετάειν, ἵνα μηδέ περ οὔνομα Κόλχων." ̔͂ως φάτο· τῆς δ΄ ἐρύθηνε παρήια· δὴν δέ μιν αἰδὼς παρθενίη κατέρυκεν ἀμείψασθαι μεμαυῖαν. μῦθος δ΄ ἄλλοτε μέν οἱ ἐπ΄ ἀκροτάτης ἀνέτελλεν γλώσσησ, ἄλλοτ΄ ἔνερθε κατὰ στῆθος πεπότητο. πολλάκι δ΄ ἱμερόεν μὲν ἀνὰ στόμα θυῖεν ἐνισπεῖν· φθογγῇ δ΄ οὐ προύβαινε παροιτέρω· ὀψὲ δ΄ ἔειπεν τοῖα δόλῳ· θρασέες γὰρ ἐπεκλονέεσκον ̓́ερωτεσ· "Χαλκιόπη, περί μοι παίδων σέο θυμὸς ἄηται, μή σφε πατὴρ ξείνοισι σὺν ἀνδράσιν αὐτίκ΄ ὀλέσσῃ. τοῖα κατακνώσσουσα μινυνθαδίῳ νέον ὕπνῳ λεύσσω ὀνείρατα λυγρά, τά τις θεὸς ἀκράαντα θείη, μηδ΄ ἀλεγεινὸν ἐφ΄ υἱάσι κῆδος ἕλοιο." Φῆ ῥα, κασιγνήτης πειρωμένη, εἴ κέ μιν αὐτὴ ἀντιάσειε πάροιθεν ἑοῖς τεκέεσσιν ἀμύνειν. τὴν δ΄ αἰνῶς ἄτλητος ἐπέκλυσε θυμὸν ἀνίη δείματι, τοῖ΄ ἐσάκουσεν· ἀμείβετο δ΄ ὧδ΄ ἐπέεσσιν· "Καὶ δ΄ αὐτὴ τάδε πάντα μετήλυθον ὁρμαίνουσα, εἴ τινα συμφράσσαιο καὶ ἀρτύνειας ἀρωγήν. ἀλλ΄ ὄμοσον Γαῖάν τε καὶ Οὐρανόν, ὅττι τοι εἴπω σχήσειν ἐν θυμῷ, σύν τε δρήστειρα πέλεσθαι. λίσσομ΄ ὑπὲρ μακάρων σέο τ΄ αὐτῆς ἠδὲ τοκήων, μή σφε κακῇ ὑπὸ κηρὶ διαρραισθέντας ἰδέσθαι λευγαλέωσ· ἢ σοίγε φίλοις σὺν παισὶ θανοῦσα εἴην ἐξ ̓αίδεω στυγερὴ μετόπισθεν ̓ερινύσ." ̔͂ως ἄρ΄ ἔφη, τὸ δὲ πολλὸν ὑπεξέχυτ΄ αὐτίκα                     δάκρυ· νειόθι θ΄ ἀμφοτέρῃσι περίσχετο γούνατα χερσίν, σὺν δὲ κάρη κόλποις περικάββαλεν. ἔνθ΄ ἐλεεινὸν ἄμφω ἐπ΄ ἀλλήλῃσι θέσαν γόον· ὦρτο δ΄ ἰωὴ λεπταλέη διὰ δώματ΄ ὀδυρομένων ἀχέεσσιν. τὴν δὲ πάρος Μήδεια προσέννεπεν ἀσχαλόωσα· "Δαιμονίη, τί νύ τοι ῥέξω ἄκοσ, οἷ΄ ἀγορεύεισ, ἀράς τε στυγερὰς καὶ ̓ερινύασ; αἲ γὰρ ὄφελλεν ἔμπεδον εἶναι ἐπ΄ ἄμμι τεοὺς υἱῆας ἔρυσθαι. ἴστω Κόλχων ὅρκος ὑπέρβιος ὅντιν΄ ὀμόσσαι αὐτὴ ἐποτρύνεισ, μέγας Οὐρανόσ, ἥ θ΄ ὑπένερθεν Γαῖα, θεῶν μήτηρ, ὅσσον σθένος ἐστὶν ἐμεῖο, μή σ΄ ἐπιδευήσεσθαι, ἀνυστά περ ἀντιόωσαν." Φῆ ἄρα· Χαλκιόπη δ΄ ἠμείβετο τοῖσδ΄ ἐπέεσσιν· "Οὐκ ἂν δὴ ξείνῳ τλαίης χατέοντι καὶ αὐτῷ ἢ δόλον, ἤ τινα μῆτιν ἐπιφράσσασθαι ἀέθλου, παίδων εἵνεκ΄ ἐμεῖο; καὶ ἐκ κείνοιο δ΄ ἱκάνει ̓́αργοσ, ἐποτρύνων με τεῆς πειρῆσαι ἀρωγῆσ· μεσσηγὺς μὲν τόνγε δόμῳ λίπον ἐνθάδ΄ ἰοῦσα."  ̔͂ως φάτο· τῇ δ΄ ἔντοσθεν ἀνέπτατο χάρματι θυμόσ, φοινίχθη δ΄ ἄμυδις καλὸν χρόα, κὰδ δέ μιν ἀχλὺς εἷλεν ἰαινομένην, τοῖον δ΄ ἐπὶ μῦθον ἔειπεν· "Χαλκιόπη, ὡς ὔμμι φίλον τερπνόν τε τέτυκται, ὧς ἔρξω. μὴ γάρ μοι ἐν ὀφθαλμοῖσι φαείνοι ἠώσ, μηδέ με δηρὸν ἔτι ζώουσαν ἴδοιο, εἴ γέ τι σῆς ψυχῆς προφερέστερον, ἠέ τι παίδων σῶν θείην, οἳ δή μοι ἀδελφειοὶ γεγάασιν, κηδεμόνες τε φίλοι καὶ ὁμήλικεσ. ὧς δὲ καὶ αὐτὴ φημὶ κασιγνήτη τε σέθεν κούρη τε πέλεσθαι, ἶσον ἐπεὶ κείνοις με τεῷ ἐπαείραο μαζῷ νηπυτίην, ὡς αἰὲν ἐγώ ποτε μητρὸς ἄκουον. ἀλλ΄ ἴθι, κεῦθε δ΄ ἐμὴν σιγῇ χάριν, ὄφρα τοκῆας λήσομαι ἐντύνουσα ὑπόσχεσιν· ἦρι δὲ νηὸν οἴσομαι εἰς ̔εκάτης θελκτήρια φάρμακα ταύρων." ̔͂ως ἥγ΄ ἐκ θαλάμοιο πάλιν κίε, παισί τ΄ ἀρωγὴν αὐτοκασιγνήτης διεπέφραδε. τὴν δέ μιν αὖτις αἰδώς τε στυγερόν τε δέος λάβε μουνωθεῖσαν, τοῖα παρὲξ οὗ πατρὸς ἐπ΄ ἀνέρι μητιάασθαι. Νὺξ μὲν ἔπειτ΄ ἐπὶ γαῖαν ἄγεν κνέφασ· οἱ δ΄ ἐνὶ                     πόντῳ ναῦται εἰς ̔ελίκην τε καὶ ἀστέρας ̓ωρίωνος ἔδρακον ἐκ νηῶν· ὕπνοιο δὲ καί τις ὁδίτης ἤδη καὶ πυλαωρὸς ἐέλδετο· καί τινα παίδων μητέρα τεθνεώτων ἀδινὸν περὶ κῶμ΄ ἐκάλυπτεν· οὐδὲ κυνῶν ὑλακὴ ἔτ΄ ἀνὰ πτόλιν, οὐ θρόος ἦεν ἠχήεισ· σιγὴ δὲ μελαινομένην ἔχεν ὄρφνην. ἀλλὰ μάλ΄ οὐ Μήδειαν ἐπὶ γλυκερὸς λάβεν ὕπνοσ. πολλὰ γὰρ Αἰσονίδαο πόθῳ μελεδήματ΄ ἔγειρεν δειδυῖαν ταύρων κρατερὸν μένοσ, οἷσιν ἔμελλεν φθίσθαι ἀεικελίῃ μοίρῃ κατὰ νειὸν ̓́αρηοσ. πυκνὰ δέ οἱ κραδίη στηθέων ἔντοσθεν ἔθυιεν, ἠελίου ὥς τίς τε δόμοις ἐνιπάλλεται αἴγλη ὕδατος ἐξανιοῦσα, τὸ δὴ νέον ἠὲ λέβητι ἠέ που ἐν γαυλῷ κέχυται· ἡ δ΄ ἔνθα καὶ ἔνθα ὠκείῃ στροφάλιγγι τινάσσεται ἀίσσουσα· ὧς δὲ καὶ ἐν στήθεσσι κέαρ ἐλελίζετο κούρησ. δάκρυ δ΄ ἀπ΄ ὀφθαλμῶν ἐλέῳ ῥέεν· ἔνδοθι δ΄ αἰεὶ τεῖρ΄ ὀδύνη σμύχουσα διὰ χροόσ, ἀμφί τ΄ ἀραιὰς ἶνας καὶ κεφαλῆς ὑπὸ νείατον ἰνίον ἄχρισ, ἔνθ΄ ἀλεγεινότατον δύνει ἄχοσ, ὁππότ΄ ἀνίας ἀκάματοι πραπίδεσσιν ἐνισκίμψωσιν ̓́ερωτεσ. φῆ δέ οἱ ἄλλοτε μὲν θελκτήρια φάρμακα ταύρων δωσέμεν, ἄλλοτε δ΄ οὔτι· καταφθίσθαι δὲ καὶ αὐτή· αὐτίκα δ΄ οὔτ΄ αὐτὴ θανέειν, οὐ φάρμακα δώσειν, ἀλλ΄ αὔτως εὔκηλος ἑὴν ὀτλησέμεν ἄτην. ἑζομένη δἤπειτα δοάσσατο, φώνησέν τε· "Δειλὴ ἐγώ, νῦν ἔνθα κακῶν ἢ ἔνθα γένωμαι; πάντῃ μοι φρένες εἰσὶν ἀμήχανοι· οὐδέ τις ἀλκὴ πήματοσ· ἀλλ΄ αὔτως φλέγει ἔμπεδον. ὡς ὄφελόν γε ̓αρτέμιδος κραιπνοῖσι πάρος βελέεσσι δαμῆναι, πρὶν τόνγ΄ εἰσιδέειν, πρὶν ̓αχαιίδα γαῖαν ἱκέσθαι Χαλκιόπης υἷασ. τοὺς μὲν θεὸς ἤ τις ̓ερινὺς ἄμμι πολυκλαὕτους δεῦρ΄ ἤγαγε κεῖθεν ἀνίασ. φθίσθω ἀεθλεύων, εἴ οἱ κατὰ νειὸν ὀλέσθαι μοῖρα πέλει. πῶς γάρ κεν ἐμοὺς λελάθοιμι τοκῆας φάρμακα μησαμένη; ποῖον δ΄ ἐπὶ μῦθον ἐνίψω; τίς δὲ δόλοσ, τίς μῆτις ἐπίκλοπος ἔσσετ΄ ἀρωγῆσ; ἦ μιν ἄνευθ΄ ἑτάρων προσπτύξομαι οἶον ἰδοῦσα; δύσμοροσ· οὐ μὲν ἔολπα καταφθιμένοιό περ ἔμπης λωφήσειν ἀχέων· τότε δ΄ ἂν κακὸν ἄμμι πέλοιτο, κεῖνος ὅτε ζωῆς ἀπαμείρεται. ἐρρέτω αἰδώσ, ἐρρέτω ἀγλαΐη· ὁ δ΄ ἐμῇ ἰότητι σαωθεὶς ἀσκηθήσ, ἵνα οἱ θυμῷ φίλον, ἔνθα νέοιτο. αὐτὰρ ἐγὼν αὐτῆμαρ, ὅτ΄ ἐξανύσειεν ἄεθλον, τεθναίην, ἢ λαιμὸν ἀναρτήσασα μελάθρῳ, ἢ καὶ πασσαμένη ῥαιστήρια φάρμακα θυμοῦ. ἀλλὰ καὶ ὧς φθιμένῃ μοι ἐπιλλίξουσιν ὀπίσσω κερτομίασ· τηλοῦ δὲ πόλις περὶ πᾶσα βοήσει πότμον ἐμόν· καί κέν με διὰ στόματος φορέουσαι Κολχίδες ἄλλυδις ἄλλαι ἀεικέα μωμήσονται· ἥτις κηδομένη τόσον ἀνέρος ἀλλοδαποῖο κάτθανεν, ἥτις δῶμα καὶ οὓς ᾔσχυνε τοκῆασ, μαργοσύνῃ εἴξασα. τί δ΄ οὐκ ἐμὸν ἔσσεται αἶσχοσ; ᾤ μοι ἐμῆς ἄτησ. ἦ τ΄ ἂν πολὺ κέρδιον εἴη τῇδ΄ αὐτῇ ἐν νυκτὶ λιπεῖν βίον ἐν θαλάμοισιν πότμῳ ἀνωίστῳ, κάκ΄ ἐλέγχεα πάντα φυγοῦσαν, πρὶν τάδε λωβήεντα καὶ οὐκ ὀνομαστὰ τελέσσαι."  ̓͂η, καὶ φωριαμὸν μετεκίαθεν, ᾗ ἔνι πολλὰ φάρμακά οἱ, τὰ μὲν ἐσθλά, τὰ δὲ ῥαιστήρι΄, ἔκειτο. ἐνθεμένη δ΄ ἐπὶ γούνατ΄ ὀδύρετο. δεῦε δὲ κόλπους ἄλληκτον δακρύοισι, τὰ δ΄ ἔρρεεν ἀσταγὲς αὔτωσ, αἴν΄ ὀλοφυρομένης τὸν ἑὸν μόρον. ἵετο δ΄ ἥγε φάρμακα λέξασθαι θυμοφθόρα, τόφρα πάσαιτο. ἤδη καὶ δεσμοὺς ἀνελύετο φωριαμοῖο, ἐξελέειν μεμαυῖα, δυσάμμοροσ. ἀλλά οἱ ἄφνω δεῖμ΄ ὀλοὸν στυγεροῖο κατὰ φρένας ἦλθ΄ ̓αίδαο. ἔσχετο δ΄ ἀμφασίῃ δηρὸν χρόνον, ἀμφὶ δὲ πᾶσαι θυμηδεῖς βιότοιο μεληδόνες ἰνδάλλοντο. μνήσατο μὲν τερπνῶν, ὅσ΄ ἐνὶ ζωοῖσι πέλονται, μνήσαθ΄ ὁμηλικίης περιγηθέοσ, οἷά τε κούρη· καί τέ οἱ ἠέλιος γλυκίων γένετ΄ εἰσοράασθαι, ἢ πάροσ, εἰ ἐτεόν γε νόῳ ἐπεμαίεθ΄ ἕκαστα. καὶ τὴν μέν ῥα πάλιν σφετέρων ἀποκάτθετο γούνων, ̔́ηρης ἐννεσίῃσι μετάτροποσ, οὐδ΄ ἔτι βουλὰς ἄλλῃ δοιάζεσκεν· ἐέλδετο δ΄ αἶψα φανῆναι ἠῶ τελλομένην, ἵνα οἱ θελκτήρια δοίη φάρμακα συνθεσίῃσι, καὶ ἀντήσειεν ἐς ὠπήν. πυκνὰ δ΄ ἀνὰ κληῖδας ἑῶυ λύεσκε θυράων, αἴγλην σκεπτομένη· τῇ δ΄ ἀσπάσιον βάλε φέγγος ̓ηριγενήσ, κίνυντο δ΄ ἀνὰ πτολίεθρον ἕκαστοι. ̓́ενθα κασιγνήτους μὲν ἔτ΄ αὐτόθι μεῖναι ἀνώγει ̓́αργοσ, ἵνα φράζοιντο νόον καὶ μήδεα κούρησ· αὐτὸς δ΄ αὖτ΄ ἐπὶ νῆα κίεν προπάροιθε λιασθείσ. ̔η δ΄ ἐπεὶ οὖν τὰ πρῶτα φαεινομένην ἴδεν ἠῶ παρθενική, ξανθὰς μὲν ἀνήψατο χερσὶν ἐθείρασ, αἵ οἱ ἀτημελίῃ καταειμέναι ἠερέθοντο, αὐσταλέας δ΄ ἔψησε παρηίδασ· αὐτὰρ ἀλοιφῇ νεκταρέῃ φαιδρύνετ΄ ἐπὶ χρόα· δῦνε δὲ πέπλον καλόν, ἐυγνάμπτοισιν ἀρηρέμενον περόνῃσιν· ἀμβροσίῳ δ΄ ἐφύπερθε καρήατι βάλλε καλύπτρην ἀργυφέην. αὐτοῦ δὲ δόμοις ἔνι δινεύουσα στεῖβε πέδον λήθῃ ἀχέων, τά οἱ ἐν ποσὶν ἦεν θεσπέσι΄, ἄλλα τ΄ ἔμελλεν ἀεξήσεσθαι ὀπίσσω. κέκλετο δ΄ ἀμφιπόλοισ, αἵ οἱ δυοκαίδεκα πᾶσαι ἐν προδόμῳ θαλάμοιο θυώδεος ηὐλίζοντο ἥλικεσ, οὔπω λέκτρα σὺν ἀνδράσι πορσύνουσαι, ἐσσυμένως οὐρῆας ὑποζεύξασθαι ἀπήνῃ, οἵ κέ μιν εἰς ̔εκάτης περικαλλέα νηὸν ἄγοιεν. ἔνθ΄ αὖτ΄ ἀμφίπολοι μὲν ἐφοπλίζεσκον ἀπήνην· ἡ δὲ τέως γλαφυρῆς ἐξείλετο φωριαμοῖο φάρμακον, ὅ ῥά τέ φασι Προμήθειον καλέεσθαι. τῷ εἴ κ΄ ἐννυχίοισιν ἀρεσσάμενος θυέεσσιν Κούρην μουνογένειαν ἑὸν δέμας ἰκμαίνοιτο, ἦ τ΄ ἂν ὅγ΄ οὔτε ῥηκτὸς ἔοι χαλκοῖο τυπῇσιν, οὔτε κεν αἰθομένῳ πυρὶ εἰκάθοι· ἀλλὰ καὶ ἀλκῇ λωίτερος κεῖν΄ ἦμαρ ὁμῶς κάρτει τε πέλοιτο. πρωτοφυὲς τόγ΄ ἀνέσχε καταστάξαντος ἔραζε αἰετοῦ ὠμηστέω κνημοῖς ἔνι Καυκασίοισιν αἱματόεντ΄ ἰχῶρα Προμηθῆος μογεροῖο. τοῦ δ΄ ἤτοι ἄνθος μὲν ὅσον πήχυιον ὕπερθεν χροιῇ Κωρυκίῳ ἴκελον κρόκῳ ἐξεφαάνθη, καυλοῖσιν διδύμοισιν ἐπήορον· ἡ δ΄ ἐνὶ γαίῃ σαρκὶ νεοτμήτῳ ἐναλιγκίη ἔπλετο ῥίζα. τῆς οἵην τ΄ ἐν ὄρεσσι κελαινὴν ἰκμάδα φηγοῦ Κασπίῃ ἐν κόχλῳ ἀμήσατο φαρμάσσεσθαι, ἑπτὰ μὲν ἀενάοισι λοεσσαμένη ὑδάτεσσιν, ἑπτάκι δὲ Βριμὼ κουροτρόφον ἀγκαλέσασα, Βριμὼ νυκτιπόλον, χθονίην, ἐνέροισιν ἄνασσαν, λυγαίῃ ἐνὶ νυκτί, σὺν ὀρφναίοις φαρέεσσιν. μυκηθμῷ δ΄ ὑπένερθεν ἐρεμνὴ σείετο γαῖα, ῥίζης τεμνομένης Τιτηνίδοσ· ἔστενε δ΄ αὐτὸς ̓ιαπετοῖο πάις ὀδύνῃ πέρι θυμὸν ἀλύων. τό ῥ΄ ἥγ΄ ἐξανελοῦσα θυώδεϊ κάτθετο μίτρῃ, ἥ τέ οἱ ἀμβροσίοισι περὶ στήθεσσιν ἔερτο. ἐκ δὲ θύραζε κιοῦσα θοῆς ἐπεβήσατ΄ ἀπήνησ· σὺν δέ οἱ ἀμφίπολοι δοιαὶ ἑκάτερθεν ἔβησαν. αὐτὴ δ΄ ἡνί΄ ἔδεκτο καὶ εὐποίητον ἱμάσθλην δεξιτερῇ, ἔλαεν δὲ δι΄ ἄστεοσ· αἱ δὲ δὴ ἄλλαι ἀμφίπολοι, πείρινθος ἐφαπτόμεναι μετόπισθεν, τρώχων εὐρεῖαν κατ΄ ἀμαξιτόν· ἂν δὲ χιτῶνας λεπταλέους λευκῆς ἐπιγουνίδος ἄχρις ἄειρον. οἵη δὲ λιαροῖσιν ἐφ΄ ὕδασι Παρθενίοιο, ἠὲ καὶ ̓αμνισοῖο λοεσσαμένη ποταμοῖο χρυσείοις Λητωὶς ἐφ΄ ἅρμασιν ἑστηυῖα ὠκείαις κεμάδεσσι διεξελάσῃσι κολώνασ, τηλόθεν ἀντιόωσα πολυκνίσου ἑκατόμβησ· τῇ δ΄ ἅμα νύμφαι ἕπονται ἀμορβάδεσ, αἱ μὲν ἐπ΄ αὐτῆς ἀγρόμεναι πηγῆς ̓αμνισίδοσ, ἂν δὲ δὴ ἄλλαι ἄλσεα καὶ σκοπιὰς πολυπίδακασ· ἀμφὶ δὲ θῆρες κνυζηθμῷ σαίνουσιν ὑποτρομέοντες ἰοῦσαν· ὧς αἵγ΄ ἐσσεύοντο δι΄ ἄστεοσ· ἀμφὶ δὲ λαοὶ εἶκον, ἀλευάμενοι βασιληίδος ὄμματα κούρησ. αὐτὰρ ἐπεὶ πόλιος μὲν ἐυδμήτους λίπ΄ ἀγυιάσ, νηὸν δ΄ εἰσαφίκανε διὲκ πεδίων ἐλάουσα, δὴ τότ΄ ἐυτροχάλοιο κατ΄ αὐτόθι βήσατ΄ ἀπήνης ἱεμένη, καὶ τοῖα μετὰ δμωῇσιν ἔειπεν·  "̓͂ω φίλαι, ἦ μέγα δή τι παρήλιτον, οὐδ΄ ἐνόησα μὴ ἴμεν ἀλλοδαποῖσι μετ΄ ἀνδράσιν, οἵ τ΄ ἐπὶ γαῖαν ἡμετέρην στρωφῶσιν. ἀμηχανίῃ βεβόληται πᾶσα πόλισ· τὸ καὶ οὔτις ἀνήλυθε δεῦρο γυναικῶν τάων, αἳ τὸ πάροιθεν ἐπημάτιαι ἀγέρονται. ἀλλ΄ ἐπεὶ οὖν ἱκόμεσθα, καὶ οὔ νύ τις ἄλλος ἔπεισιν, εἰ δ΄ ἄγε μολπῇ θυμὸν ἀφειδείως κορέσωμεν μειλιχίῃ, τὰ δὲ καλὰ τερείνης ἄνθεα ποίης λεξάμεναι τότ΄ ἔπειτ΄ αὐτὴν ἀπονισσόμεθ΄ ὥρην. καὶ δέ κε σὺν πολέεσσιν ὀνείασιν οἴκαδ΄ ἵκοισθε ἤματι τῷ, εἴ μοι συναρέσσετε τήνδε μενοινήν. ̓́αργος γάρ μ΄ ἐπέεσσι παρατρέπει, ὧς δὲ καὶ αὐτὴ Χαλκιόπη· τὰ δὲ σῖγα νόῳ ἔχετ΄ εἰσαΐουσαι ἐξ ἐμέθεν, μὴ πατρὸς ἐς οὔατα μῦθος ἵκηται. τὸν ξεῖνόν με κέλονται, ὅτις περὶ βουσὶν ὑπέστη, δῶρ΄ ἀποδεξαμένην ὀλοῶν ῥύσασθαι ἀέθλων. αὐτὰρ ἐγὼ τὸν μῦθον ἐπῄνεον, ἠδὲ καὶ αὐτὸν κέκλομαι εἰς ὠπὴν ἑτάρων ἄπο μοῦνον ἱκέσθαι, ὄφρα τὰ μὲν δασόμεσθα μετὰ σφίσιν, εἴ κεν ὀπάσσῃ δῶρα φέρων, τῷ δ΄ αὖτε κακώτερον ἄλλο πόρωμεν φάρμακον. ἀλλ΄ ἀπονόσφι πέλεσθέ μοι, εὖτ΄ ἂν ἵκηται." ̔͂ως ηὔδα· πάσῃσι δ΄ ἐπίκλοπος ἥνδανε μῆτισ. αὐτίκα δ΄ Αἰσονίδην ἑτάρων ἄπο μοῦνον ἐρύσσας ̓́αργοσ, ὅτ΄ ἤδη τήνδε κασιγνήτων ἐσάκουσεν ἠερίην ̔εκάτης ἱερὸν μετὰ νηὸν ἰοῦσαν, ἦγε διὲκ πεδίου· ἅμα δέ σφισιν εἵπετο Μόψος ̓αμπυκίδησ, ἐσθλὸς μὲν ἐπιπροφανέντας ἐνισπεῖν οἰωνούσ, ἐσθλὸς δὲ σὺν εὖ φράσσασθαι ἰοῦσιν. ̓́ενθ΄ οὔπω τις τοῖος ἐπὶ προτέρων γένετ΄ ἀνδρῶν, οὔθ΄ ὅσοι ἐξ αὐτοῖο Διὸς γένοσ, οὔθ΄ ὅσοι ἄλλων ἀθανάτων ἥρωες ἀφ΄ αἵματος ἐβλάστησαν, οἷον ̓ιήσονα θῆκε Διὸς δάμαρ ἤματι κείνῳ ἠμὲν ἐσάντα ἰδεῖν, ἠδὲ προτιμυθήσασθαι. τὸν καὶ παπταίνοντες ἐθάμβεον αὐτοὶ ἑταῖροι λαμπόμενον χαρίτεσσιν· ἐγήθησεν δὲ κελεύθῳ ̓αμπυκίδησ, ἤδη που ὀισσάμενος τὰ ἕκαστα. ̓́εστι δέ τις πεδίοιο κατὰ στίβον ἐγγύθι νηοῦ αἴγειρος φύλλοισιν ἀπειρεσίοις κομόωσα, τῇ θαμὰ δὴ λακέρυζαι ἐπηυλίζοντο κορῶναι. τάων τις μεσσηγὺς ἀνὰ πτερὰ κινήσασα ὑψοῦ ἐπ΄ ἀκρεμόνων ̔́ηρης ἠνίπαπε βουλάσ· "̓ακλειὴς ὅδε μάντισ, ὃς οὐδ΄ ὅσα παῖδες ἴσασιν οἶδε νόῳ φράσσασθαι, ὁθούνεκεν οὔτε τι λαρὸν οὔτ΄ ἐρατὸν κούρη κεν ἔπος προτιμυθήσαιτο ἠιθέῳ, εὖτ΄ ἄν σφιν ἐπήλυδες ἄλλοι ἕπωνται. ἔρροισ, ὦ κακόμαντι, κακοφραδέσ· οὔτε σε Κύπρισ, οὔτ΄ ἀγανοὶ φιλέοντες ἐπιπνείουσιν ̓́ερωτεσ." ̓́ισκεν ἀτεμβομένη· μείδησε δὲ Μόψος ἀκούσας ὀμφὴν οἰωνοῖο θεήλατον, ὧδέ τ΄ ἔειπεν· "Τύνη μὲν νηόνδε θεᾶς ἴθι, τῷ ἔνι κούρην δήεισ, Αἰσονίδη· μάλα δ΄ ἠπίῃ ἀντιβολήσεις Κύπριδος ἐννεσίῃσ, ἥ τοι συνέριθος ἀέθλων ἔσσεται, ὡς δὴ καὶ πρὶν ̓αγηνορίδης φάτο Φινεύσ. νῶι δ΄, ἐγὼν ̓́αργος τε, δεδεγμένοι, εὖτ΄ ἂν ἵκηαι, τῷδ΄ αὐτῷ ἐνὶ χώρῳ ἀπεσσόμεθ΄· οἰόθι δ΄ αὐτὸς λίσσεό μιν πυκινοῖσι παρατροπέων ἐπέεσσιν."  ̓͂η ῥα περιφραδέωσ, ἐπὶ δὲ σχεδὸν ᾔνεον ἄμφω. οὐδ΄ ἄρα Μηδείης θυμὸς τράπετ΄ ἄλλα νοῆσαι, μελπομένης περ ὅμωσ· πᾶσαι δέ οἱ, ἥντιν΄ ἀθύροι μολπήν, οὐκ ἐπὶ δηρὸν ἐφήνδανεν ἑψιάασθαι. ἀλλὰ μεταλλήγεσκεν ἀμήχανοσ, οὐδέ ποτ΄ ὄσσε ἀμφιπόλων μεθ΄ ὅμιλον ἔχ΄ ἀτρέμασ· ἐς δὲ κελεύθους τηλόσε παπταίνεσκε, παρακλίνουσα παρειάσ. ἦ θαμὰ δὴ στηθέων ἐάγη κέαρ, ὁππότε δοῦπον ἢ ποδὸς ἢ ἀνέμοιο παραθρέξαντα δοάσσαι. αὐτὰρ ὅγ΄ οὐ μετὰ δηρὸν ἐελδομένῃ ἐφαάνθη ὑψόσ΄ ἀναθρώσκων ἅ τε Σείριος ̓ωκεανοῖο, ὃς δή τοι καλὸς μὲν ἀρίζηλός τ΄ ἐσιδέσθαι ἀντέλλει, μήλοισι δ΄ ἐν ἄσπετον ἧκεν ὀιζύν· ὧς ἄρα τῇ καλὸς μὲν ἐπήλυθεν εἰσοράασθαι Αἰσονίδησ, κάματον δὲ δυσίμερον ὦρσε φαανθείσ. ἐκ δ΄ ἄρα οἱ κραδίη στηθέων πέσεν, ὄμματα δ΄ αὔτως ἤχλυσαν· θερμὸν δὲ παρηίδας εἷλεν ἔρευθοσ. γούνατα δ΄ οὔτ΄ ὀπίσω οὔτε προπάροιθεν ἀεῖραι ἔσθενεν, ἀλλ΄ ὑπένερθε πάγη πόδασ. αἱ δ΄ ἄρα τείως ἀμφίπολοι μάλα πᾶσαι ἀπὸ σφείων ἐλίασθεν. τὼ δ΄ ἄνεῳ καὶ ἄναυδοι ἐφέστασαν ἀλλήλοισιν, ἢ δρυσίν, ἢ μακρῇσιν ἐειδόμενοι ἐλάτῃσιν, αἵ τε παρᾶσσον ἕκηλοι ἐν οὔρεσιν ἐρρίζωνται, νηνεμίῃ· μετὰ δ΄ αὖτις ὑπὸ ῥιπῆς ἀνέμοιο κινύμεναι ὁμάδησαν ἀπείριτον· ὧς ἄρα τώγε μέλλον ἅλις φθέγξασθαι ὑπὸ πνοιῇσιν ̓́ερωτοσ. γνῶ δέ μιν Αἰσονίδης ἄτῃ ἐνιπεπτηυῖαν θευμορίῃ, καὶ τοῖον ὑποσσαίνων φάτο μῦθον· "Τίπτε με, παρθενική, τόσον ἅζεαι, οἶον ἐόντα; οὔ τοι ἐγών, οἷοί τε δυσαυχέες ἄλλοι ἔασιν ἀνέρεσ, οὐδ΄ ὅτε περ πάτρῃ ἔνι ναιετάασκον, ἦα πάροσ. τῶ μή με λίην ὑπεραίδεο, κούρη, ἤ τι παρεξερέεσθαι, ὅ τοι φίλον, ἠέ τι φάσθαι. ἀλλ΄ ἐπεὶ ἀλλήλοισιν ἱκάνομεν εὐμενέοντεσ, χώρῳ ἐν ἠγαθέῳ, ἵνα τ΄ οὐ θέμις ἔστ΄ ἀλιτέσθαι, ἀμφαδίην ἀγόρευε καὶ εἴρεο· μηδέ με τερπνοῖς φηλώσῃς ἐπέεσσιν, ἐπεὶ τὸ πρῶτον ὑπέστης αὐτοκασιγνήτῃ μενοεικέα φάρμακα δώσειν. πρός σ΄ αὐτῆς ̔εκάτης μειλίσσομαι ἠδὲ τοκήων καὶ Διόσ, ὃς ξείνοις ἱκέτῃσί τε χεῖρ΄ ὑπερίσχει· ἀμφότερον δ΄, ἱκέτης ξεῖνός τέ τοι ἐνθάδ΄ ἱκάνω, χρειοῖ ἀναγκαίῃ γουνούμενοσ. οὐ γὰρ ἄνευθεν ὑμείων στονόεντος ὑπέρτερος ἔσσομ΄ ἀέθλου. σοὶ δ΄ ἂν ἐγὼ τίσαιμι χάριν μετόπισθεν ἀρωγῆσ, ἣ θέμισ, ὡς ἐπέοικε διάνδιχα ναιετάοντασ, οὔνομα καὶ καλὸν τεύχων κλέοσ· ὧς δὲ καὶ ὧλλοι ἥρωες κλῄσουσιν ἐς ̔ελλάδα νοστήσαντες ἡρώων τ΄ ἄλοχοι καὶ μητέρεσ, αἵ νύ που ἤδη ἡμέας ἠιόνεσσιν ἐφεζόμεναι γοάουσιν· τάων ἀργαλέας κεν ἀποσκεδάσειας ἀνίασ. δή ποτε καὶ Θησῆα κακῶν ὑπελύσατ΄ ἀέθλων παρθενικὴ Μινωὶς ἐυφρονέουσ΄ ̓αριάδνη, ἥν ῥά τε Πασιφάη κούρη τέκεν ̓ηελίοιο. ἀλλ΄ ἡ μὲν καὶ νηόσ, ἐπεὶ χόλον εὔνασε Μίνωσ, σὺν τῷ ἐφεζομένη πάτρην λίπε· τὴν δὲ καὶ αὐτοὶ ἀθάνατοι φίλαντο, μέσῳ δέ οἱ αἰθέρι τέκμαρ ἀστερόεις στέφανοσ, τόν τε κλείουσ΄ ̓αριάδνησ, πάννυχος οὐρανίοισιν ἑλίσσεται εἰδώλοισιν. ὧς καὶ σοὶ θεόθεν χάρις ἔσσεται, εἴ κε σαώσῃς τόσσον ἀριστήων ἀνδρῶν στόλον. ἦ γὰρ ἔοικας ἐκ μορφῆς ἀγανῇσιν ἐπητείῃσι κεκάσθαι."  ̔͂ως φάτο κυδαίνων· ἡ δ΄ ἐγκλιδὸν ὄσσε βαλοῦσα νεκτάρεον μείδησ΄ ἐχύθη δέ οἱ ἔνδοθι θυμὸς αἴνῳ ἀειρομένησ, καὶ ἀνέδρακεν ὄμμασιν ἄντην· οὐδ΄ ἔχεν ὅττι πάροιθεν ἔπος προτιμυθήσαιτο, ἀλλ΄ ἄμυδις μενέαινεν ἀολλέα πάντ΄ ἀγορεῦσαι. προπρὸ δ΄ ἀφειδήσασα θυώδεος ἔξελε μίτρης φάρμακον· αὐτὰρ ὅγ΄ αἶψα χεροῖν ὑπέδεκτο γεγηθώσ. καί νύ κέ οἱ καὶ πᾶσαν ἀπὸ στηθέων ἀρύσασα ψυχὴν ἐγγυάλιξεν ἀγαιομένη χατέοντι· τοῖος ἀπὸ ξανθοῖο καρήατος Αἰσονίδαο στράπτεν ̓́ερως ἡδεῖαν ἀπὸ φλόγα· τῆς δ΄ ἀμαρυγὰς ὀφθαλμῶν ἥρπαζεν· ἰαίνετο δὲ φρένας εἴσω τηκομένη, οἷόν τε περὶ ῥοδέῃσιν ἐέρση τήκεται ἠῴοισιν ἰαινομένη φαέεσσιν. ἄμφω δ΄ ἄλλοτε μέν τε κατ΄ οὔδεος ὄμματ΄ ἔρειδον αἰδόμενοι, ὁτὲ δ΄ αὖτις ἐπὶ σφίσι βάλλον ὀπωπάσ, ἱμερόεν φαιδρῇσιν ὑπ΄ ὀφρύσι μειδιόωντεσ. ὀψὲ δὲ δὴ τοίοισι μόλις προσπτύξατο κούρη· "Φράζεο νῦν, ὥς κέν τοι ἐγὼ μητίσομ΄ ἀρωγήν. εὖτ΄ ἂν δὴ μετιόντι πατὴρ ἐμὸς ἐγγυαλίξῃ ἐξ ὄφιος γενύων ὀλοοὺς σπείρασθαι ὀδόντασ, δὴ τότε μέσσην νύκτα διαμμοιρηδὰ φυλάξασ, ἀκαμάτοιο ῥοῇσι λοεσσάμενος ποταμοῖο, οἶος ἄνευθ΄ ἄλλων ἐνὶ φάρεσι κυανέοισιν βόθρον ὀρύξασθαι περιηγέα· τῷ δ΄ ἔνι θῆλυν ἀρνειὸν σφάζειν, καὶ ἀδαίετον ὠμοθετῆσαι, αὐτῷ πυρκαϊὴν εὖ νηήσας ἐπὶ βόθρῳ. μουνογενῆ δ΄ ̔εκάτην Περσηίδα μειλίσσοιο, λείβων ἐκ δέπαος σιμβλήια ἔργα μελισσέων. ἔνθα δ΄ ἐπεί κε θεὰν μεμνημένος ἱλάσσηαι, ἂψ ἀπὸ πυρκαϊῆς ἀναχάζεο· μηδέ σε δοῦπος ἠὲ ποδῶν ὄρσῃσι μεταστρεφθῆναι ὀπίσσω, ἠὲ κυνῶν ὑλακή, μή πως τὰ ἕκαστα κολούσας οὐδ΄ αὐτὸς κατὰ κόσμον ἑοῖς ἑτάροισι πελάσσῃσ. ἦρι δὲ μυδήνας τόδε φάρμακον, ἠύτ΄ ἀλοιφῇ γυμνωθεὶς φαίδρυνε τεὸν δέμασ· ἐν δέ οἱ ἀλκὴ ἔσσετ΄ ἀπειρεσίη μέγα τε σθένοσ, οὐδέ κε φαίης ἀνδράσιν, ἀλλὰ θεοῖσιν ἰσαζέμεν ἀθανάτοισιν. πρὸς δὲ καὶ αὐτῷ δουρὶ σάκος πεπαλαγμένον ἔστω καὶ ξίφοσ. ἔνθ΄ οὐκ ἄν σε διατμήξειαν ἀκωκαὶ γηγενέων ἀνδρῶν, οὐδ΄ ἄσχετος ἀίσσουσα φλὸξ ὀλοῶν ταύρων. τοῖός γε μὲν οὐκ ἐπὶ δηρὸν ἔσσεαι, ἀλλ΄ αὐτῆμαρ· ὅμως σύγε μή ποτ΄ ἀέθλου χάζεο. καὶ δέ τοι ἄλλο παρὲξ ὑποθήσομ΄ ὄνειαρ. αὐτίκ΄ ἐπὴν κρατεροὺς ζεύξῃς βόασ, ὦκα δὲ πᾶσαν χερσὶ καὶ ἠνορέῃ στυφελὴν διὰ νειὸν ἀρόσσῃσ, οἱ δ΄ ἤδη κατὰ ὦλκας ἀνασταχύωσι Γίγαντες σπειρομένων ὄφιος δνοφερὴν ἐπὶ βῶλον ὀδόντων, αἴ κεν ὀρινομένους πολέας νειοῖο δοκεύσῃσ, λάθρῃ λᾶαν ἄφες στιβαρώτερον· οἱ δ΄ ἂν ἐπ΄ αὐτῷ, καρχαλέοι κύνες ὥστε περὶ βρώμησ, ὀλέκοιεν ἀλλήλουσ· καὶ δ΄ αὐτὸς ἐπείγεο δηιοτῆτος ἰθῦσαι. τὸ δὲ κῶας ἐς ̔ελλάδα τοῖό γ΄ ἕκητι οἴσεαι ἐξ Αἴης τηλοῦ ποθί· νίσσεο δ΄ ἔμπησ, ᾗ φίλον, ἤ τοι ἕαδεν ἀφορμηθέντι νέεσθαι."  ̔͂ως ἄρ΄ ἔφη, καὶ σῖγα ποδῶν πάρος ὄσσε βαλοῦσα θεσπέσιον λιαροῖσι παρηίδα δάκρυσι δεῦεν μυρομένη, ὅ τ΄ ἔμελλεν ἀπόπροθι πολλὸν ἑοῖο πόντον ἐπιπλάγξεσθαι· ἀνιηρῷ δέ μιν ἄντην ἐξαῦτις μύθῳ προσεφώνεεν, εἷλέ τε χειρὸς δεξιτερῆσ· δὴ γάρ οἱ ἀπ΄ ὀφθαλμοὺς λίπεν αἰδώσ· "Μνώεο δ΄, ἢν ἄρα δή ποθ΄ ὑπότροπος οἴκαδ΄ ἵκηαι, οὔνομα Μηδείησ· ὧς δ΄ αὖτ΄ ἐγὼ ἀμφὶς ἐόντος μνήσομαι. εἰπὲ δέ μοι πρόφρων τόδε, πῇ τοι ἔασιν δώματα, πῇ νῦν ἔνθεν ὑπεὶρ ἅλα νηὶ περήσεισ· ἤ νύ που ἀφνειοῦ σχεδὸν ἵξεαι ̓ορχομενοῖο, ἦε καὶ Αἰαίης νήσου πέλασ; εἰπὲ δὲ κούρην, ἥντινα τήνδ΄ ὀνόμηνας ἀριγνώτην γεγαυῖαν Πασιφάησ, ἣ πατρὸς ὁμόγνιός ἐστιν ἐμεῖο." ̔͂ως φάτο· τὸν δὲ καὶ αὐτὸν ὑπήιε δάκρυσι κούρης οὖλος ̓́ερωσ, τοῖον δὲ παραβλήδην ἔπος ηὔδα· "Καὶ λίην οὐ νύκτας ὀίομαι, οὐδέ ποτ΄ ἦμαρ σεῦ ἐπιλήσεσθαι, προφυγὼν μόρον, εἰ ἐτεόν γε φεύξομαι ἀσκηθὴς ἐς ̓αχαιίδα, μηδέ τιν΄ ἄλλον Αἰήτης προβάλῃσι κακώτερον ἄμμιν ἄεθλον. εἰ δέ τοι ἡμετέρην ἐξίδμεναι εὔαδε πάτρην, ἐξερέω· μάλα γάρ με καὶ αὐτὸν θυμὸς ἀνώγει. ἔστι τις αἰπεινοῖσι περίδρομος οὔρεσι γαῖα, πάμπαν ἐύρρηνός τε καὶ εὔβοτοσ, ἔνθα Προμηθεὺς ̓ιαπετιονίδης ἀγαθὸν τέκε Δευκαλίωνα, ὃς πρῶτος ποίησε πόλεις καὶ ἐδείματο νηοὺς ἀθανάτοισ, πρῶτος δὲ καὶ ἀνθρώπων βασίλευσεν. Αἱμονίην δὴ τήνγε περικτίονες καλέουσιν. ἐν δ΄ αὐτῇ ̓ιαωλκόσ, ἐμὴ πόλισ, ἐν δὲ καὶ ἄλλαι πολλαὶ ναιετάουσιν, ἵν΄ οὐδέ περ οὔνομ΄ ἀκοῦσαι Αἰαίης νήσου· Μινύην γε μὲν ὁρμηθέντα, Αἰολίδην Μινύην ἔνθεν φάτις ̓ορχομενοῖο δή ποτε Καδμείοισιν ὁμούριον ἄστυ πολίσσαι. ἀλλὰ τίη τάδε τοι μεταμώνια πάντ΄ ἀγορεύω, ἡμετέρους τε δόμους τηλεκλείτην τ΄ ̓αριάδνην, κούρην Μίνωοσ, τόπερ ἀγλαὸν οὔνομα κείνην παρθενικὴν καλέεσκον ἐπήρατον, ἥν μ΄ ἐρεείνεισ; αἴθε γάρ, ὡς Θησῆι τότε ξυναρέσσατο Μίνως ἀμφ΄ αὐτῆσ, ὧς ἄμμι πατὴρ τεὸς ἄρθμιος εἴη." ̔͂ως φάτο, μειλιχίοισι καταψήχων ὀάροισιν. τῆς δ΄ ἀλεγεινόταται κραδίην ἐρέθεσκον ἀνῖαι, καί μιν ἀκηχεμένη ἀδινῷ προσπτύξατο μύθῳ· "̔ελλάδι που τάδε καλά, συνημοσύνας ἀλεγύνειν. Αἰήτης δ΄ οὐ τοῖος ἐν ἀνδράσιν, οἷον ἔειπας Μίνω Πασιφάης πόσιν ἔμμεναι· οὐδ΄ ̓αριάδνῃ ἰσοῦμαι· τῶ μήτι φιλοξενίην ἀγόρευε. ἀλλ΄ οἶον τύνη μὲν ἐμεῦ, ὅτ΄ ̓ιωλκὸν ἵκηαι, μνώεο· σεῖο δ΄ ἐγὼ καὶ ἐμῶν ἀέκητι τοκήων μνήσομαι. ἔλθοι δ΄ ἧμιν ἀπόπροθεν ἠέ τις ὄσσα, ἠέ τις ἄγγελος ὄρνισ, ὅτ΄ ἐκλελάθοιο ἐμεῖο· ἢ αὐτήν με ταχεῖαι ὑπὲρ πόντοιο φέροιεν ἐνθένδ΄ εἰς ̓ιαωλκὸν ἀναρπάξασαι ἄελλαι, ὄφρα σ΄, ἐν ὀφθαλμοῖσιν ἐλεγχείας προφέρουσα, μνήσω ἐμῇ ἰότητι πεφυγμένον. αἴθε γὰρ εἴην ἀπροφάτως τότε σοῖσιν ἐφέστιος ἐν μεγάροισιν."  ̔͂ως ἄρ΄ ἔφη, ἐλεεινὰ καταπροχέουσα παρειῶν δάκρυα· τὴν δ΄ ὅγε δῆθεν ὑποβλήδην προσέειπεν· "Δαιμονίη, κενεὰς μὲν ἔα πλάζεσθαι ἀέλλασ, ὧς δὲ καὶ ἄγγελον ὄρνιν, ἐπεὶ μεταμώνια βάζεισ. εἰ δέ κεν ἤθεα κεῖνα καὶ ̔ελλάδα γαῖαν ἵκηαι, τιμήεσσα γυναιξὶ καὶ ἀνδράσιν αἰδοίη τε ἔσσεαι· οἱ δέ σε πάγχυ θεὸν ὣς πορσανέουσιν, οὕνεκα τῶν μὲν παῖδες ὑπότροποι οἴκαδ΄ ἵκοντο σῇ βουλῇ, τῶν δ΄ αὖτε κασίγνητοί τε ἔται τε καὶ θαλεροὶ κακότητος ἄδην ἐσάωθεν ἀκοῖται. ἡμέτερον δὲ λέχος θαλάμοις ἔνι κουριδίοισιν πορσυνέεισ· οὐδ΄ ἄμμε διακρινέει φιλότητος ἄλλο, πάρος θάνατόν γε μεμορμένον ἀμφικαλύψαι." ̔͂ως φάτο· τῇ δ΄ ἔντοσθε κατείβετο θυμὸς ἀκουῇ, ἔμπης δ΄ ἔργ΄ ἀίδηλα κατερρίγησεν ἰδέσθαι. σχετλίη· οὐ μὲν δηρὸν ἀπαρνήσεσθαι ἔμελλεν ̔ελλάδα ναιετάειν. ὧς γὰρ τόδε μήδετο ̔́ηρη, ὄφρα κακὸν Πελίῃ ἱερὴν ἐς ̓ιωλκὸν ἵκοιτο Αἰαίη Μήδεια, λιποῦσ΄ ἄπο πατρίδα γαῖαν. ̓́ηδη δ΄ ἀμφίπολοι μὲν ὀπιπεύουσαι ἄπωθεν σιγῇ ἀνιάζεσκον· ἐδεύετο δ΄ ἤματος ὥρη ἂψ οἶκόνδε νέεσθαι ἑὴν μετὰ μητέρα κούρην. ἡ δ΄ οὔπω κομιδῆς μιμνήσκετο, τέρπετο γάρ οἱ θυμὸς ὁμῶς μορφῇ τε καὶ αἱμυλίοισι λόγοισιν, εἰ μὴ ἄρ΄ Αἰσονίδης πεφυλαγμένος ὀψέ περ ηὔδα· "̔́ωρη ἀποβλώσκειν, μὴ πρὶν φάος ἠελίοιο δύῃ ὑποφθάμενον, καί τις τὰ ἕκαστα νοήσῃ ὀθνείων· αὖτις δ΄ ἀβολήσομεν ἐνθάδ΄ ἰόντεσ." ̔͂ως τώγ΄ ἀλλήλων ἀγανοῖς ἐπὶ τόσσον ἔπεσσιν πείρηθεν· μετὰ δ΄ αὖτε διέτμαγεν. ἤτοι ̓ιήσων εἰς ἑτάρους καὶ νῆα κεχαρμένος ὦρτο νέεσθαι· ἡ δὲ μετ΄ ἀμφιπόλουσ· αἱ δὲ σχεδὸν ἀντεβόλησαν πᾶσαι ὁμοῦ· τὰς δ΄ οὔτι περιπλομένας ἐνόησεν. ψυχὴ γὰρ νεφέεσσι μεταχρονίη πεπότητο. αὐτομάτοις δὲ πόδεσσι θοῆς ἐπεβήσατ΄ ἀπήνησ, καί ῥ΄ ἑτέρῃ μὲν χειρὶ λάβ΄ ἡνία, τῇ δ΄ ἄρ΄ ἱμάσθλην δαιδαλέην, οὐρῆας ἐλαυνέμεν· οἱ δὲ πόλινδε θῦνον ἐπειγόμενοι ποτὶ δώματα. τὴν δ΄ ἄρ΄ ἰοῦσαν Χαλκιόπη περὶ παισὶν ἀκηχεμένη ἐρέεινεν· ἡ δὲ παλιντροπίῃσιν ἀμήχανος οὔτε τι μύθων ἔκλυεν, οὔτ΄ αὐδῆσαι ἀνειρομένῃ λελίητο. ἷζε δ΄ ἐπὶ χθαμαλῷ σφέλαϊ κλιντῆρος ἔνερθεν λέχρις ἐρεισαμένη λαιῇ ἐπὶ χειρὶ παρειήν· ὑγρὰ δ΄ ἐνὶ βλεφάροις ἔχεν ὄμματα, πορφύρουσα οἷον ἑῇ κακὸν ἔργον ἐπιξυνώσατο βουλῇ. Αἰσονίδης δ΄ ὅτε δὴ ἑτάροις ἐξαῦτις ἔμικτο ἐν χώρῃ, ὅθι τούσγε καταπρολιπὼν ἐλιάσθη, ὦρτ΄ ἰέναι σὺν τοῖσι, πιφαυσκόμενος τὰ ἕκαστα, ἡρώων ἐς ὅμιλον· ὁμοῦ δ΄ ἐπὶ νῆα πέλασσαν. οἱ δέ μιν ἀμφαγάπαζον, ὅπως ἴδον, ἔκ τ΄ ἐρέοντο. αὐτὰρ ὁ τοῖς πάντεσσι μετέννεπε δήνεα κούρησ, δεῖξέ τε φάρμακον αἰνόν· ὁ δ΄ οἰόθεν οἶος ἑταίρων ̓́ιδας ἧστ΄ ἀπάνευθε δακὼν χόλον· οἱ δὲ δὴ ἄλλοι γηθόσυνοι τῆμος μέν, ἐπεὶ κνέφας ἔργαθε νυκτόσ, εὔκηλοι ἐμέλοντο περὶ σφίσιν. αὐτὰρ ἅμ΄ ἠοῖ πέμπον ἐς Αἰήτην ἰέναι σπόρον αἰτήσοντας ἄνδρε δύω, πρὸ μὲν αὐτὸν ἀρηίφιλον Τελαμῶνα, σὺν δὲ καὶ Αἰθαλίδην, υἷα κλυτὸν ̔ερμείαο. βὰν δ΄ ἴμεν, οὐδ΄ ἁλίωσαν ὁδόν· πόρε δέ σφιν ἰοῦσιν κρείων Αἰήτης χαλεποὺς ἐς ἄεθλον ὀδόντας ̓αονίοιο δράκοντοσ, ὃν ̓ωγυγίῃ ἐνὶ Θήβῃ Κάδμοσ, ὅτ΄ Εὐρώπην διζήμενος εἰσαφίκανεν, πέφνεν ̓αρητιάδι κρήνῃ ἐπίουρον ἐόντα· ἔνθα καὶ ἐννάσθη πομπῇ βοόσ, ἥν οἱ ̓απόλλων ὤπασε μαντοσύνῃσι προηγήτειραν ὁδοῖο. τοὺς δὲ θεὰ Τριτωνὶς ὑπὲκ γενύων ἐλάσασα Αἰήτῃ πόρε δῶρον ὁμῶς αὐτῷ τε φονῆι. καί ῥ΄ ὁ μὲν ̓αονίοισιν ἐνισπείρας πεδίοισιν Κάδμος ̓αγηνορίδης γαιηγενῆ εἵσατο λαόν, ̓́αρεος ἀμώοντος ὅσοι ὑπὸ δουρὶ λίποντο· τοὺς δὲ τότ΄ Αἰήτης ἔπορεν μετὰ νῆα φέρεσθαι προφρονέωσ, ἐπεὶ οὔ μιν ὀίσσατο πείρατ΄ ἀέθλου ἐξανύσειν, εἰ καί περ ἐπὶ ζυγὰ βουσὶ βάλοιτο.  ̓ηέλιος μὲν ἄπωθεν ἐρεμνὴν δύετο γαῖαν ἑσπέριοσ, νεάτας ὑπὲρ ἄκριας Αἰθιοπήων· Νὺξ δ΄ ἵπποισιν ἔβαλλεν ἔπι ζυγά· τοὶ δὲ χαμεύνας ἔντυον ἥρωες παρὰ πείσμασιν. αὐτὰρ ̓ιήσων αὐτίκ΄ ἐπεί ῥ΄ ̔ελίκης εὐφεγγέος ἀστέρες ̓́αρκτου ἔκλιθεν, οὐρανόθεν δὲ πανεύκηλος γένετ΄ αἰθήρ, βῆ ῥ΄ ἐς ἐρημαίην, κλωπήιος ἠύτε τις φώρ, σὺν πᾶσιν χρήεσσι· πρὸ γάρ τ΄ ἀλέγυνεν ἕκαστα ἠμάτιοσ· θῆλυν μὲν ὄιν, γάλα τ΄ ἔκτοθι ποίμνης ̓́αργος ἰὼν ἤνεικε· τὰ δ΄ ἐξ αὐτῆς ἕλε νηόσ. ἀλλ΄ ὅτε δὴ ἴδε χῶρον, ὅτις πάτου ἔκτοθεν ἦεν ἀνθρώπων, καθαρῇσιν ὑπεύδιος εἱαμενῇσιν, ἔνθ΄ ἤτοι πάμπρωτα λοέσσατο μὲν ποταμοῖο εὐαγέως θείοιο τέρεν δέμασ· ἀμφὶ δὲ φᾶρος ἕσσατο κυάνεον, τό ῥά οἱ πάρος ἐγγυάλιξεν Λημνιὰς ̔υψιπύλη, ἀδινῆς μνημήιον εὐνῆσ. πήχυιον δ΄ ἄρ΄ ἔπειτα πέδῳ ἔνι βόθρον ὀρύξας νήησε σχίζασ, ἐπὶ δ΄ ἀρνειοῦ τάμε λαιμόν, αὐτόν τ΄ εὖ καθύπερθε τανύσσατο· δαῖε δὲ φιτρους πῦρ ὑπένερθεν ἱείσ, ἐπὶ δὲ μιγάδας χέε λοιβάσ, Βριμὼ κικλήσκων ̔εκάτην ἐπαρωγὸν ἀέθλων. καί ῥ΄ ὁ μὲν ἀγκαλέσας πάλιν ἔστιχεν· ἡ δ΄ ἀίουσα κευθμῶν ἐξ ὑπάτων δεινὴ θεὸς ἀντεβόλησεν ἱροῖς Αἰσονίδαο· πέριξ δέ μιν ἐστεφάνωντο σμερδαλέοι δρυΐνοισι μετὰ πτόρθοισι δράκοντεσ. στράπτε δ΄ ἀπειρέσιον δαΐδων σέλασ· ἀμφὶ δὲ τήνγε ὀξείῃ ὑλακῇ χθόνιοι κύνες ἐφθέγγοντο. πίσεα δ΄ ἔτρεμε πάντα κατὰ στίβον· αἱ δ΄ ὀλόλυξαν νύμφαι ἑλειονόμοι ποταμηίδεσ, αἳ περὶ κείνην Φάσιδος εἱαμενὴν ̓αμαραντίου εἱλίσσονται. Αἰσονίδην δ΄ ἤτοι μὲν ἕλεν δέοσ, ἀλλά μιν οὐδ΄ ὧς ἐντροπαλιζόμενον πόδες ἔκφερον, ὄφρ΄ ἑτάροισιν μίκτο κιών· ἤδη δὲ φόως νιφόεντος ὕπερθεν Καυκάσου ἠριγενὴς ̓ηὼς βάλεν ἀντέλλουσα. Καὶ τότ΄ ἄρ΄ Αἰήτης περὶ μὲν στήθεσσιν ἕεστο θώρηκα στάδιον, τόν οἱ πόρεν ἐξεναρίξας σφωιτέραις Φλεγραῖον ̓́αρης ὑπὸ χερσὶ Μίμαντα· χρυσείην δ΄ ἐπὶ κρατὶ κόρυν θέτο τετραφάληρον, λαμπομένην οἷόν τε περίτροχον ἔπλετο φέγγος ἠελίου, ὅτε πρῶτον ἀνέρχεται ̓ωκεανοῖο. ἂν δὲ πολύρρινον νώμα σάκοσ, ἂν δὲ καὶ ἔγχος δεινόν, ἀμαιμάκετον· τὸ μὲν οὔ κέ τις ἄλλος ὑπέστη ἀνδρῶν ἡρώων, ὅτε κάλλιπον ̔ηρακλῆα τῆλε παρέξ, ὅ κεν οἶος ἐναντίβιον πολέμιξεν. τῷ δὲ καὶ ὠκυπόδων ἵππων εὐπηγέα δίφρον ἔσχε πέλας Φαέθων ἐπιβήμεναι· ἂν δὲ καὶ αὐτὸς βήσατο, ῥυτῆρας δὲ χεροῖν ἔχεν. ἐκ δὲ πόληος ἤλασεν εὐρεῖαν κατ΄ ἀμαξιτόν, ὥς κεν ἀέθλῳ παρσταίη· σὺν δέ σφιν ἀπείριτος ἔσσυτο λαόσ. οἷος δ΄ ̓́ισθμιον εἶσι Ποσειδάων ἐς ἀγῶνα ἅρμασιν ἐμβεβαώσ, ἢ Ταίναρον, ἢ ὅγε Λέρνης ὕδωρ, ἠὲ κατ΄ ἄλσος ̔υαντίου ̓ογχηστοῖο, καί τε Καλαύρειαν μετὰ δῆθ΄ ἅμα νίσσεται ἵπποισ, Πέτρην θ΄ Αἱμονίην, ἢ δενδρήεντα Γεραιστόν· τοῖος ἄρ΄ Αἰήτης Κόλχων ἀγὸς ἦεν ἰδέσθαι.  Τόφρα δὲ Μηδείης ὑποθημοσύνῃσιν ̓ιήσων φάρμακα μυδήνας ἠμὲν σάκος ἀμφεπάλυνεν ἠδὲ δόρυ βριαρόν, περὶ δὲ ξίφοσ· ἀμφὶ δ΄ ἑταῖροι πείρησαν τευχέων βεβιημένοι, οὐδ΄ ἐδύναντο κεῖνο δόρυ γνάμψαι τυτθόν γέ περ, ἀλλὰ μάλ΄ αὔτως ἀαγὲς κρατερῇσιν ἐνεσκλήκει παλάμῃσιν. αὐτὰρ ὁ τοῖς ἄμοτον κοτέων ̓αφαρήιος ̓́ιδας κόψε παρ΄ οὐρίαχον μεγάλῳ ξίφει· ἆλτο δ΄ ἀκωκὴ ῥαιστὴρ ἄκμονος ὥστε, παλιντυπέσ· οἱ δ΄ ὁμάδησαν γηθόσυνοι ἥρωες ἐπ΄ ἐλπωρῇσιν ἀέθλου. καὶ δ΄ αὐτὸς μετέπειτα παλύνετο· δῦ δέ μιν ἀλκὴ σμερδαλέη ἄφατός τε καὶ ἄτρομοσ· αἱ δ΄ ἑκάτερθεν χεῖρες ἐπερρώσαντο περὶ σθένεϊ σφριγόωσαι. ὡς δ΄ ὅτ΄ ἀρήιος ἵππος ἐελδόμενος πολέμοιο σκαρθμῷ ἐπιχρεμέθων κρούει πέδον, αὐτὰρ ὕπερθεν κυδιόων ὀρθοῖσιν ἐπ΄ οὔασιν αὐχέν΄ ἀείρει· τοῖος ἄρ΄ Αἰσονίδης ἐπαγαίετο κάρτεϊ γυίων. πολλὰ δ΄ ἄρ΄ ἔνθα καὶ ἔνθα μετάρσιον ἴχνος ἔπαλλεν, ἀσπίδα χαλκείην μελίην τ΄ ἐν χερσὶ τινάσσων. φαίης κε ζοφεροῖο κατ΄ αἰθέρος ἀίσσουσαν χειμερίην στεροπὴν θαμινὸν μεταπαιφάσσεσθαι ἐκ νεφέων, ὅτ΄ ἔπειτα μελάντατον ὄμβρον ἄγωνται. καὶ τότ΄ ἔπειτ΄ οὐ δηρὸν ἔτι σχήσεσθαι ἀέθλων μέλλον· ἀτὰρ κληῖσιν ἐπισχερὼ ἱδρυνθέντες ῥίμφα μάλ΄ ἐς πεδίον τὸ ̓αρήιον ἠπείγοντο. τόσσον δὲ προτέρω πέλεν ἄστεος ἀντιπέρηθεν, ὅσσον τ΄ ἐκ βαλβῖδος ἐπήβολος ἅρματι νύσσα γίγνεται, ὁππότ΄ ἄεθλα καταφθιμένοιο ἄνακτος κηδεμόνες πεζοῖσι καὶ ἱππήεσσι τίθενται. τέτμον δ΄ Αἰήτην τε καὶ ἄλλων ἔθνεα Κόλχων, τοὺς μὲν Καυκασίοισιν ἐφεσταότας σκοπέλοισιν, τὸν δ΄ αὐτοῦ παρὰ χεῖλος ἑλισσόμενον ποταμοῖο. Αἰσονίδης δ΄, ὅτε δὴ πρυμνήσια δῆσαν ἑταῖροι, δή ῥα τότε ξὺν δουρὶ καὶ ἀσπίδι βαῖν΄ ἐς ἄεθλον, νηὸς ἀποπροθορών· ἄμυδις δ΄ ἕλε παμφανόωσαν χαλκείην πήληκα θοῶν ἔμπλειον ὀδόντων καὶ ξίφος ἀμφ΄ ὤμοισ, γυμνὸς δέμασ, ἄλλα μὲν ̓́αρει εἴκελοσ, ἄλλα δέ που χρυσαόρῳ ̓απόλλωνι. παπτήνας δ΄ ἀνὰ νειὸν ἴδε ζυγὰ χάλκεα ταύρων αὐτόγυόν τ΄ ἐπὶ τοῖς στιβαροῦ ἀδάμαντος ἄροτρον. χρίμψε δ΄ ἔπειτα κιών, παρὰ δ΄ ὄβριμον ἔγχος ἔπηξεν ὀρθὸν ἐπ΄ οὐριάχῳ, κυνέην δ΄ ἀποκάτθετ΄ ἐρείσασ. βῆ δ΄ αὐτῇ προτέρωσε σὺν ἀσπίδι νήριτα ταύρων ἴχνια μαστεύων· οἱ δ΄ ἔκποθεν ἀφράστοιο κευθμῶνος χθονίου, ἵνα τέ σφισιν ἔσκε βόαυλα καρτερὰ λιγνυόεντι πέριξ εἰλυμένα καπνῷ, ἄμφω ὁμοῦ προγένοντο πυρὸς σέλας ἀμπνείοντεσ. ἔδδεισαν δ΄ ἥρωεσ, ὅπως ἴδον. αὐτὰρ ὁ τούσγε, εὖ διαβάσ, ἐπιόντασ, ἅ τε σπιλὰς εἰν ἁλὶ πέτρη μίμνει ἀπειρεσίῃσι δονεύμενα κύματ΄ ἀέλλαισ. πρόσθε δέ οἱ σάκος ἔσχεν ἐναντίον· οἱ δέ μιν ἄμφω μυκηθμῷ κρατεροῖσιν ἐνέπληξαν κεράεσσιν· οὐδ΄ ἄρα μιν τυτθόν περ ἀνώχλισαν ἀντιόωντεσ. ὡς δ΄ ὅτ΄ ἐνὶ τρητοῖσιν ἐύρρινοι χοάνοισιν φῦσαι χαλκήων ὁτὲ μέν τ΄ ἀναμαρμαίρουσιν, πῦρ ὀλοόν πιμπρᾶσαι, ὅτ΄ αὖ λήγουσιν ἀυτμῆσ, δεινὸς δ΄ ἐξ αὐτοῦ πέλεται βρόμοσ, ὁππότ΄ ἀίξῃ νειόθεν· ὧς ἄρα τώγε θοὴν φλόγα φυσιόωντες ἐκ στομάτων ὁμάδευν, τὸν δ΄ ἄμφεπε δήιον αἶθος βάλλον ἅ τε στεροπή· κούρης δέ ἑ φάρμακ΄ ἔρυτο. καί ῥ΄ ὅγε δεξιτεροῖο βοὸς κέρας ἄκρον ἐρύσσας εἷλκεν ἐπικρατέως παντὶ σθένει, ὄφρα πελάσσῃ ζεύγλῃ χαλκείῃ, τὸν δ΄ ἐν χθονὶ κάββαλεν ὀκλάξ, ῥίμφα ποδὶ κρούσας πόδα χάλκεον. ὧς δὲ καὶ ἄλλον σφῆλεν γνὺξ ἐπιόντα, μιῇ βεβολημένον ὁρμῇ. εὐρὺ δ΄ ἀποπροβαλὼν χαμάδις σάκοσ, ἔνθα καὶ ἔνθα τῇ καὶ τῇ βεβαὼς ἄμφω ἔχε πεπτηῶτας γούνασιν ἐν προτέροισι, διὰ φλογὸς εἶθαρ ἐλυσθείσ. θαύμασε δ΄ Αἰήτης σθένος ἀνέροσ. οἱ δ΄ ἄρα τείως Τυνδαρίδαι--δὴ γάρ σφι πάλαι προπεφραδμένον ἦεν-- ἀγχίμολον ζυγά οἱ πεδόθεν δόσαν ἀμφιβαλέσθαι. αὐτὰρ ὁ εὖ ἐνέδησε λόφουσ· μεσσηγὺ δ΄ ἀείρας χάλκεον ἱστοβοῆα, θοῇ συνάρασσε κορώνῃ ζεύγληθεν. καὶ τὼ μὲν ὑπὲκ πυρὸς ἂψ ἐπὶ νῆα χαζέσθην. ὁ δ΄ ἄρ΄ αὖτις ἑλὼν σάκος ἔνθετο νώτῳ ἐξόπιθεν, καὶ γέντο θοῶν ἔμπλειον ὀδόντων πήληκα βριαρὴν δόρυ τ΄ ἄσχετον, ᾧ π̔΄ ὑπὸ μέσσας ἐργατίνης ὥς τίς τε Πελασγίδι νύσσεν ἀκαίνῃ οὐτάζων λαγόνασ· μάλα δ΄ ἔμπεδον εὖ ἀραρυῖαν τυκτὴν ἐξ ἀδάμαντος ἐπιθύνεσκεν ἐχέτλην. οἱ δ΄ εἵως μὲν δὴ περιώσια θυμαίνεσκον, λάβρον ἐπιπνείοντε πυρὸς σέλασ· ὦρτο δ΄ ἀυτμὴ ἠύτε βυκτάων ἀνέμων βρόμοσ, οὕς τε μάλιστα δειδιότες μέγα λαῖφος ἁλίπλοοι ἐστείλαντο. δηρὸν δ΄ οὐ μετέπειτα κελευόμενοι ὑπὸ δουρὶ ἤισαν· ὀκριόεσσα δ΄ ἐρείκετο νειὸς ὀπίσσω, σχιζομένη ταύρων τε βίῃ κρατερῷ τ΄ ἀροτῆρι. δεινὸν δ΄ ἐσμαράγευν ἄμυδις κατὰ ὦλκας ἀρότρου βώλακες ἀγνύμεναι ἀνδραχθέεσ· εἵπετο δ΄ αὐτὸς λαῖον ἐπὶ στιβαρῷ πιέσας ποδί· τῆλε δ΄ ἑοῖο βάλλεν ἀρηρομένην αἰεὶ κατὰ βῶλον ὀδόντας ἐντροπαλιζόμενοσ, μή οἱ πάρος ἀντιάσειεν γηγενέων ἀνδρῶν ὀλοὸς στάχυσ· οἱ δ΄ ἄρ΄ ἐπιπρὸ χαλκείῃς χηλῇσιν ἐρειδόμενοι πονέοντο. ἦμος δὲ τρίτατον λάχος ἤματος ἀνομένοιο λείπεται ἐξ ἠοῦσ, καλέουσι δὲ κεκμηῶτες ἐργατίναι γλυκερόν σφιν ἄφαρ βουλυτὸν ἱκέσθαι, τῆμος ἀρήροτο νειὸς ὑπ΄ ἀκαμάτῳ ἀροτῆρι, τετράγυός περ ἐοῦσα· βοῶν τ΄ ἀπελύετ΄ ἄροτρα. καὶ τοὺς μὲν πεδίονδε διεπτοίησε φέβεσθαι· αὐτὰρ ὁ ἂψ ἐπὶ νῆα πάλιν κίεν, ὄφρ΄ ἔτι κεινὰς γηγενέων ἀνδρῶν ἴδεν αὔλακασ. ἀμφὶ δ΄ ἑταῖροι θάρσυνον μύθοισιν. ὁ δ΄ ἐκ ποταμοῖο ῥοάων αὐτῇ ἀφυσσάμενος κυνέῃ σβέσεν ὕδατι δίψαν· γνάμψε δὲ γούνατ΄ ἐλαφρά, μέγαν δ΄ ἐμπλήσατο θυμὸν ἀλκῆσ, μαιμώων συῒ εἴκελοσ, ὅς ῥά τ΄ ὀδόντας θήγει θηρευτῇσιν ἐπ΄ ἀνδράσιν, ἀμφὶ δὲ πολλὸς ἀφρὸς ἀπὸ στὅματος χαμάδις ῥεῖ χωομένοιο. οἱ δ΄ ἤδη κατὰ πᾶσαν ἀνασταχύεσκον ἄρουραν γηγενέεσ· φρίξεν δὲ περὶ στιβαροῖς σακέεσσιν δούρασί τ΄ ἀμφιγύοις κορύθεσσί τε λαμπομένῃσιν ̓́αρηος τέμενος φθισιμβρότου· ἵκετο δ΄ αἴγλη νειόθεν Οὔλυμπόνδε δι΄ ἠέρος ἀστράπτουσα. ὡς δ΄ ὁπότ΄ ἐς γαῖαν πολέος νιφετοῖο πεσόντος ἂψ ἀπὸ χειμερίας νεφέλας ἐκέσασσαν ἄελλαι λυγαίῃ ὑπὸ νυκτί, τὰ δ΄ ἀθρόα πάντ΄ ἐφαάνθη τείρεα λαμπετόωντα διὰ κνέφασ· ὧς ἄρα τοίγε λάμπον ἀναλδήσκοντες ὑπὲρ χθονόσ. αὐτὰρ ̓ιήσων μνήσατο Μηδείης πολυκερδέος ἐννεσιάων, λάζετο δ΄ ἐκ πεδίοιο μέγαν περιηγέα πέτρον, δεινὸν ̓ενυαλίου σόλον ̓́αρεοσ· οὔ κέ μιν ἄνδρες αἰζηοὶ πίσυρες γαίης ἄπο τυτθὸν ἄειραν. τόν ῥ΄ ἀνὰ χεῖρα λαβὼν μάλα τηλόθεν ἔμβαλε μέσσοις ἀίξασ· αὐτὸς δ΄ ὑφ΄ ἑὸν σάκος ἕζετο λάθρῃ θαρσαλέωσ. Κόλχοι δὲ μέγ΄ ἴαχον, ὡς ὅτε πόντος ἴαχεν ὀξείῃσιν ἐπιβρομέων σπιλάδεσσιν· τὸν δ΄ ἕλεν ἀμφασίη ῥιπῇ στιβαροῖο σόλοιο Αἰήτην. οἱ δ΄ ὥστε θοοὶ κύνες ἀμφιθορόντες ἀλλήλους βρυχηδὸν ἐδήιον· οἱ δ΄ ἐπὶ γαῖαν μητέρα πῖπτον ἑοῖς ὑπὸ δούρασιν, ἠύτε πεῦκαι ἢ δρύεσ, ἅς τ΄ ἀνέμοιο κατάικες δονέουσιν. οἷος δ΄ οὐρανόθεν πυρόεις ἀναπάλλεται ἀστὴρ ὁλκὸν ὑπαυγάζων, τέρας ἀνδράσιν, οἵ μιν ἴδωντοι μαρμαρυγῇ σκοτίοιο δι΄ ἠέρος ἀίξαντα· τοῖος ἄρ΄ Αἴσονος υἱὸς ἐπέσσυτο γηγενέεσσιν, γυμνὸν δ΄ ἐκ κολεοῖο φέρε ξίφοσ, οὖτα δὲ μίγδην ἀμώων, πολέας μὲν ἔτ΄ ἐς νηδὺν λαγόνας τε ἡμίσεας ἀνέχοντας ἐς ἠέρα· τοὺς δὲ καὶ ἄχρις ὤμων τελλομένουσ· τοὺς δὲ νέον ἑστηῶτασ, τοὺς δ΄ ἤδη καὶ ποσσὶν ἐπειγομένους ἐς ἄρηα. ὡς δ΄ ὁπότ΄ ἀμφ΄ οὔροισιν ἐγειρομένου πολέμοιο, δείσας γειομόροσ, μή οἱ προτάμωνται ἀρούρασ, ἅρπην εὐκαμπῆ νεοθηγέα χερσὶ μεμαρπὼς ὠμὸν ἐπισπεύδων κείρει στάχυν, οὐδὲ βολῇσιν μίμνει ἐς ὡραίην τερσήμεναι ἠελίοιο· ὧς τότε γηγενέων κεῖρε στάχυν· αἵματι δ΄ ὁλκοὶ ἠύτε κρηναῖαι ἀμάραι πλήθοντο ῥοῇσιν. πῖπτον δ΄, οἱ μὲν ὀδὰξ τετρηχότα βῶλον ὀδοῦσιν λαζόμενοι πρηνεῖσ, οἱ δ΄ ἔμπαλιν, οἱ δ΄ ἐπ΄ ἀγοστῷ καὶ πλευροῖσ, κήτεσσι δομὴν ἀτάλαντοι ἰδέσθαι. πολλοὶ δ΄ οὐτάμενοι, πρὶν ὑπὸ χθονὸς ἴχνος ἀεῖραι, ὅσσον ἄνω προύτυψαν ἐς ἠέρα, τόσσον ἔραζε βριθόμενοι πλαδαροῖσι καρήασιν ἠρήρειντο. ἔρνεἀ που τοίωσ, Διὸς ἄσπετον ὀμβρήσαντοσ, φυταλιῇ νεόθρεπτα κατημύουσιν ἔραζε κλασθέντα ῥίζηθεν, ἀλωήων πόνος ἀνδρῶν· τὸν δὲ κατηφείη τε καὶ οὐλοὸν ἄλγος ἱκάνει κλήρου σημαντῆρα φυτοτρόφον· ὧς τότ΄ ἄνακτος Αἰήταο βαρεῖαι ὑπὸ φρένας ἦλθον ἀνῖαι. ἤιε δ΄ ἐς πτολίεθρον ὑπότροπος ἄμμιγα Κόλχοισ, πορφύρων, ᾗ κέ σφι θοώτερον ἀντιόῳτο. ἦμαρ ἔδυ, καὶ τῷ τετελεσμένος ἦεν ἄεθλοσ.    Αὐτὴ νῦν κάματόν γε, θεά, καὶ δήνεα κούρης Κολχίδος ἔννεπε, Μοῦσα, Διὸς τέκοσ. ἦ γὰρ ἔμοιγε ἀμφασίῃ νόος ἔνδον ἑλίσσεται ὁρμαίνοντι, ἢ ἔμεν ἄτης πῆμα δυσίμερον, ἦ τόγ΄ ἐνίσπω φύζαν ἀεικελίην, ᾗ κάλλιπεν ἔθνεα Κόλχων. ̓́ητοι ὁ μὲν δήμοιο μετ΄ ἀνδράσιν, ὅσσοι ἄριστοι, παννύχιος δόλον αἰπὺν ἐπὶ σφίσι μητιάασκεν οἷσιν ἐνὶ μεγάροισ, στυγερῷ ἐπὶ θυμὸν ἀέθλῳ Αἰήτης ἄμοτον κεχολωμένοσ· οὐδ΄ ὅγε πάμπαν θυγατέρων τάδε νόσφιν ἑῶν τελέεσθαι ἐώλπει. Τῇ δ΄ ἀλεγεινότατον κραδίῃ φόβον ἔμβαλεν ̔́ηρη· τρέσσεν δ΄, ἠύτε τις κούφη κεμάσ, ἥν τε βαθείης τάρφεσιν ἐν ξυλόχοιο κυνῶν ἐφόβησεν ὁμοκλή. αὐτίκα γὰρ νημερτὲς ὀίσσατο, μή μιν ἀρωγὴν ληθέμεν, αἶψα δὲ πᾶσαν ἀναπλήσειν κακότητα. τάρβει δ΄ ἀμφιπόλους ἐπιίστορασ· ἐν δέ οἱ ὄσσε πλῆτο πυρόσ, δεινὸν δὲ περιβρομέεσκον ἀκουαί. πυκνὰ δὲ λευκανίης ἐπεμάσσατο, πυκνὰ δὲ κουρὶξ ἑλκομένη πλοκάμους γοερῇ βρυχήσατ΄ ἀνίῃ. καί νύ κεν αὐτοῦ τῆμος ὑπὲρ μόρον ὤλετο κούρη, φάρμακα πασσαμένη, ̔́ηρης δ΄ ἁλίωσε μενοινάσ, εἰ μή μιν Φρίξοιο θεὰ σὺν παισὶ φέβεσθαι ὦρσεν ἀτυζομένην· πτερόεις δέ οἱ ἐν φρεσὶ θυμὸς ἰάνθη· μετὰ δ΄ ἥγε παλίσσυτος ἀθρόα κόλπων φάρμακα πάντ΄ ἄμυδις κατεχεύατο φωριαμοῖο. κύσσε δ΄ ἑόν τε λέχος καὶ δικλίδας ἀμφοτέρωθεν σταθμούσ, καὶ τοίχων ἐπαφήσατο, χερσί τε μακρὸν ῥηξαμένη πλόκαμον, θαλάμῳ μνημήια μητρὶ κάλλιπε παρθενίησ, ἀδινῇ δ΄ ὀλοφύρατο φωνῇ· "Τόνδε τοι ἀντ΄ ἐμέθεν ταναὸν πλόκον εἶμι λιποῦσα, μῆτερ ἐμή· χαίροις δὲ καὶ ἄνδιχα πολλὸν ἰούσῃ· χαίροις Χαλκιόπη, καὶ πᾶς δόμοσ. αἴθε σε πόντοσ, ξεῖνε, διέρραισεν, πρὶν Κολχίδα γαῖαν ἱκέσθαι." ̔͂ως ἄρ΄ ἔφη· βλεφάρων δὲ κατ΄ ἀθρόα δάκρυα χεῦεν. οἵη δ΄ ἀφνειοῖο διειλυσθεῖσα δόμοιο ληιάσ, ἥν τε νέον πάτρης ἀπενόσφισεν αἶσα, οὐδέ νύ πω μογεροῖο πεπείρηται καμάτοιο, ἀλλ΄ ἔτ΄ ἀηθέσσουσα δύης καὶ δούλια ἔργα εἶσιν ἀτυζομενη χαλεπὰς ὑπὸ χεῖρας ἀνάσσησ· τοίη ἄρ΄ ἱμερόεσσα δόμων ἐξέσσυτο κούρη. τῇ δὲ καὶ αὐτόματοι θυρέων ἱπόειξαν ὀχῆεσ, ὠκείαις ἄψορροι ἀναθρώσκοντες ἀοιδαῖσ. γυμνοῖσιν δὲ πόδεσσιν ἀνὰ στεινὰς θέεν οἴμουσ, λαιῇ μὲν χερὶ πέπλον ἐπ΄ ὀφρύσιν ἀμφὶ μέτωπα στειλαμένη καὶ καλὰ παρήια, δεξιτερῇ δὲ ἄκρην ὑψόθι πέζαν ἀερτάζουσα χιτῶνοσ. καρπαλίμως δ΄ ἀίδηλον ἀνὰ στίβον ἔκτοθι πύργων ἄστεος εὐρυχόροιο φόβῳ ἵκετ΄· οὐδέ τις ἔγνω τήνγε φυλακτήρων, λάθε δέ σφεας ὁρμηθεῖσα. ἔνθεν ἴμεν νηόνδε μάλ΄ ἐφράσατ΄· οὐ γὰρ ἄιδρις ἦεν ὁδῶν, θαμὰ καὶ πρὶν ἀλωμένη ἀμφί τε νεκρούσ, ἀμφί τε δυσπαλέας ῥίζας χθονόσ, οἷα γυναῖκες φαρμακίδεσ· τρομερῷ δ΄ ὑπὸ δείματι πάλλετο θυμόσ. τὴν δὲ νέον Τιτηνὶς ἀνερχομένη περάτηθεν φοιταλέην ἐσιδοῦσα θεὰ ἐπεχήρατο Μήνη ἁρπαλέωσ, καὶ τοῖα μετὰ φρεσὶν ᾗσιν ἔειπεν·  "Οὐκ ἄρ΄ ἐγὼ μούνη μετὰ Λάτμιον ἄντρον ἀλύσκω, οὐδ΄ οἴη καλῷ περιδαίομαι ̓ενδυμίωνι· ἦ θαμὰ δὴ καὶ σεῖο κίον δολίῃσιν ἀοιδαῖσ, μνησαμένη φιλότητοσ, ἵνα σκοτίῃ ἐνὶ νυκτὶ φαρμάσσῃς εὔκηλοσ, ἅ τοι φίλα ἔργα τέτυκται. νῦν δὲ καὶ αὐτὴ δῆθεν ὁμοίης ἔμμορες ἄτησ· δῶκε δ΄ ἀνιηρόν τοι ̓ιήσονα πῆμα γενέσθαι δαίμων ἀλγινόεισ. ἀλλ΄ ἔρχεο, τέτλαθι δ΄ ἔμπησ, καὶ πινυτή περ ἐοῦσα, πολύστονον ἄλγος ἀείρειν." ̓͂ως ἄρ΄ ἔφη· τὴν δ΄ αἶψα πόδες φέρον ἐγκονέουσαν. ἀσπασίως δ΄ ὄχθῃσιν ἐπηέρθη ποταμοῖο, ἀντιπέρην λεύσσουσα πυρὸς σέλασ, ὅ ῥά τ΄ ἀέθλου παννύχιοι ἥρωες ἐυφροσύνῃσιν ἔδαιον. ὀξείῃ δἤπειτα διὰ κνέφας ὄρθια φωνῇ ὁπλότατον Φρίξοιο περαιόθεν ἤπυε παίδων, φρόντιν· ὁ δὲ ξὺν ἑοῖσι κασιγνήτοις ὄπα κούρης αὐτῷ τ΄ Αἰσονίδῃ τεκμήρατο· σῖγα δ΄ ἑταῖροι θάμβεον, εὖτ΄ ἐνόησαν ὃ δὴ καὶ ἐτήτυμον ἦεν. τρὶς μὲν ἀνήυσεν, τρὶς δ΄ ὀτρύνοντος ὁμίλου Φρόντις ἀμοιβήδην ἀντίαχεν· οἱ δ΄ ἄρα τείως ἥρωες μετὰ τήνγε θοοῖς ἐλάασκον ἐρετμοῖσ. οὔπω πείσματα νηὸς ἐπ΄ ἠπείροιο περαίης βάλλον, ὁ δὲ κραιπνοὺς χέρσῳ πόδας ἧκεν ̓ιήσων ὑψοῦ ἀπ΄ ἰκριόφιν· μετὰ δὲ Φρόντις τε καὶ ̓́αργοσ, υἷε δύω Φρίξου, χαμάδις θόρον· ἡ δ΄ ἄρα τούσγε γούνων ἀμφοτέρῃσι περισχομένη προσέειπεν· "̓́εκ με, φίλοι, ῥύσασθε δυσάμμορον, ὧς δὲ καὶ αὐτοὺς ὑμέας Αἰήταο, πρὸ γάρ τ΄ ἀναφανδὰ τέτυκται πάντα μάλ΄, οὐδέ τι μῆχος ἱκάνεται. ἀλλ΄ ἐπὶ νηὶ φεύγωμεν, πρὶν τόνδε θοῶν ἐπιβήμεναι ἵππων. δώσω δὲ χρύσειον ἐγὼ δέροσ, εὐνήσασα φρουρὸν ὄφιν· τύνη δὲ θεοὺς ἐνὶ σοῖσιν ἑταίροισ, ξεῖνε, τεῶν μύθων ἐπιίστορασ, οὕς μοι ὑπέστησ, ποίησαι· μηδ΄ ἔνθεν ἑκαστέρω ὁρμηθεῖσαν χήτει κηδεμόνων ὀνοτὴν καὶ ἀεικέα θείησ." ̓́ισκεν ἀκηχεμένη· μέγα δὲ φρένες Αἰσονίδαο γήθεον· αἶψα δέ μιν περὶ γούνασι πεπτηυῖαν ἦκ΄ ἀναειρόμενος προσπτύξατο, θάρσυνέν τε· "Δαιμονίη, Ζεὺς αὐτὸς ̓ολύμπιος ὅρκιος ἔστω, ̔́ηρη τε Ζυγίη, Διὸς εὐνέτισ, ἦ μὲν ἐμοῖσιν κουριδίην σε δόμοισιν ἐνιστήσεσθαι ἄκοιτιν, εὖτ΄ ἂν ἐς ̔ελλάδα γαῖαν ἱκώμεθα νοστήσαντεσ." ̔͂ως ηὔδα, καὶ χεῖρα παρασχεδὸν ἤραρε χειρὶ δεξιτερήν· ἡ δέ σφιν ἐς ἱερὸν ἄλσος ἀνώγει νῆα θοὴν ἐλάαν αὐτοσχεδόν, ὄφρ΄ ἔτι νύκτωρ κῶας ἑλόντες ἄγοιντο παρὲκ νόον Αἰήταο. ἔνθ΄ ἔπος ἠδὲ καὶ ἔργον ὁμοῦ πέλεν ἐσσυμένοισιν. εἰς γάρ μιν βήσαντεσ, ἀπὸ χθονὸς αὐτίκ΄ ἔωσαν νῆα· πολὺς δ΄ ὀρυμαγδὸς ἐπειγομένων ἐλάτῃσιν ἦεν ἀριστήων· ἡ δ΄ ἔμπαλιν ἀίσσουσα γαίῃ χεῖρας ἔτεινεν ἀμήχανοσ. αὐτὰρ ̓ιήσων θάρσυνέν τ΄ ἐπέεσσι, καὶ ἴσχανεν ἀσχαλόωσαν.  ̓͂ημος δ΄ ἀνέρες ὕπνον ἀπ΄ ὀφθαλμῶν ἐβάλοντο ἀγρόται, οἵ τε κύνεσσι πεποιθότες οὔποτε νύκτα ἄγχαυρον κνώσσουσιν, ἀλευάμενοι φάος ἠοῦσ, μὴ πρὶν ἀμαλδύνῃ θηρῶν στίβον ἠδὲ καὶ ὀδμὴν θηρείην λευκῇσιν ἐνισκίμψασα βολῇσιν· τῆμος ἄρ΄ Αἰσονίδης κούρη τ΄ ἀπὸ νηὸς ἔβησαν ποιήεντ΄ ἀνὰ χῶρον, ἵνα κριοῦ καλέονται εὐναί, ὅθι πρῶτον κεκμηότα γούνατ΄ ἔκαμψεν, νώτοισιν φορέων Μινυήιον υἷ΄ ̓αθάμαντοσ. ἐγγύθι δ΄ αἰθαλόεντα πελεν βωμοῖο θέμεθλα, ὅν ῥά ποτ΄ Αἰολίδης Διὶ Φυξίῳ εἵσατο Φρίξοσ, ῥέζων κεῖνο τέρας παγχρύσεον, ὥς οἱ ἔειπεν ̔ερμείας πρόφρων ξυμβλήμενοσ. ἔνθ΄ ἄρα τούσγε ̓́αργου φραδμοσύνῃσιν ἀριστῆες μεθέηκαν. τὼ δὲ δι΄ ἀτραπιτοῖο μεθ΄ ἱερὸν ἄλσος ἵκοντο, φηγὸν ἀπειρεσίην διζημένω, ᾗ ἔπι κῶας βέβλητο, νεφέλῃ ἐναλίγκιον, ἥ τ΄ ἀνιόντος ἠελίου φλογερῇσιν ἐρεύθεται ἀκτίνεσσιν. αὐτὰρ ὁ ἀντικρὺ περιμήκεα τείνετο δειρὴν ὀξὺς ἀύπνοισιν προϊδὼν ὄφις ὀφθαλμοῖσιν νισσομένουσ, ῥοίζει δὲ πελώριον· ἀμφὶ δὲ μακραὶ ἠιόνες ποταμοῖο καὶ ἄσπετον ἴαχεν ἄλσοσ. ἔκλυον οἳ καὶ πολλὸν ἑκὰς Τιτηνίδος Αἴης Κολχίδα γῆν ἐνέμοντο παρὰ προχοῇσι Αύκοιο, ὅς τ΄ ἀποκιδνάμενος ποταμοῦ κελάδοντος ̓αράξεω Φάσιδι συμφέρεται ἱερὸν ῥόον· οἱ δὲ συνάμφω Καυκασίην ἅλαδ΄ εἰς ἓν ἐλαυνόμενοι προχέουσιν. δείματι δ΄ ἐξέγροντο λεχωίδεσ, ἀμφὶ δὲ παισὶν νηπιάχοισ, οἵ τέ σφιν ὑπ΄ ἀγκαλίδεσσιν ἴαυον, ῥοίζῳ παλλομένοις χεῖρας βάλον ἀσχαλόωσαι. ὡς δ΄ ὅτε τυφομένης ὕλης ὕπερ αἰθαλόεσσαι καπνοῖο στροφάλιγγες ἀπείριτοι εἱλίσσονται, ἄλλη δ΄ αἶψ΄ ἑτέρῃ ἐπιτέλλεται αἰὲν ἐπιπρὸ νειόθεν εἰλίγγοισιν ἐπήορος ἐξανιοῦσα· ὧς τότε κεῖνο πέλωρον ἀπειρεσίας ἐλέλιξεν ῥυμβόνας ἀζαλέῃσιν ἐπηρεφέας φολίδεσσιν. τοῖο δ΄ ἑλισσομένοιο κατ΄ ὄμματα νίσσετο κούρη, ̔́υπνον ἀοσσητῆρα, θεῶν ὕπατον, καλέουσα ἡδείῃ ἐνοπῇ, θέλξαι τέρασ· αὖε δ΄ ἄνασσαν νυκτιπόλον, χθονίην, εὐαντέα δοῦναι ἐφορμήν. εἵπετο δ΄ Αἰσονίδης πεφοβημένοσ, αὐτὰρ ὅγ΄ ἤδη οἴμῃ θελγόμενος δολιχὴν ἀνελύετ΄ ἄκανθαν γηγενέος σπείρησ, μήκυνε δὲ μυρία κύκλα, οἷον ὅτε βληχροῖσι κυλινδόμενον πελάγεσσιν κῦμα μέλαν κωφόν τε καὶ ἄβρομον· ἀλλὰ καὶ ἔμπης ὑψοῦ σμερδαλέην κεφαλὴν μενέαινεν ἀείρας ἀμφοτέρους ὀλοῇσι περιπτύξαι γενύεσσιν. ἡ δέ μιν ἀρκεύθοιο νέον τετμηότι θαλλῷ βάπτουσ΄ ἐκ κυκεῶνος ἀκήρατα φάρμακ΄ ἀοιδαῖς ῥαῖνε κατ΄ ὀφθαλμῶν· περί τ΄ ἀμφί τε νήριτος ὀδμὴ φαρμάκου ὕπνον ἔβαλλε· γένυν δ΄ αὐτῇ ἐνὶ χώρῃ θῆκεν ἐρεισάμενοσ· τὰ δ΄ ἀπείρονα πολλὸν ὀπίσσω κύκλα πολυπρέμνοιο διὲξ ὕλης τετάνυστο. ἔνθα δ΄ ὁ μὲν χρύσειον ἀπὸ δρυὸς αἴνυτο κῶασ, κούρης κεκλομένησ· ἡ δ΄ ἔμπεδον ἑστηυῖα φαρμάκῳ ἔψηχεν θηρὸς κάρη, εἰσόκε δή μιν αὐτὸς ἑὴν ἐπὶ νῆα παλιντροπάασθαι ̓ιήσων ἤνωγεν, λεῖπεν δὲ πολύσκιον ἄλσος ̓́αρηοσ. ὡς δὲ σεληναίην διχομήνιδα παρθένος αἴγλην ὑψόθεν ἐξανέχουσαν ὑπωροφίου θαλάμοιο λεπταλέῳ ἑανῷ ὑποΐσχεται· ἐν δέ οἱ ἦτορ χαίρει δερκομένης καλὸν σέλασ· ὧς τότ΄ ̓ιήσων γηθόσυνος μέγα κῶας ἑαῖς ἐναείρατο χερσίν· καί οἱ ἐπὶ ξανθῇσι παρηίσιν ἠδὲ μετώπῳ μαρμαρυγῇ ληνέων φλογὶ εἴκελον ἷζεν ἔρευθοσ. ὅσση δὲ ῥινὸς βοὸς ἤνιος ἢ ἐλάφοιο γίγνεται, ἥν τ΄ ἀγρῶσται ἀχαιινέην καλέουσιν, τόσσον ἔην πάντῃ χρύσεον ἐφύπερθεν ἄωτον. βεβρίθει λήνεσσιν ἐπηρεφέσ· ἤλιθα δὲ χθὼν αἰὲν ὑποπρὸ ποδῶν ἀμαρύσσετο νισσομένοιο. ἤιε δ΄ ἄλλοτε μὲν λαιῷ ἐπιειμένος ὤμῳ αὐχένος ἐξ ὑπάτοιο ποδηνεκέσ, ἄλλοτε δ΄ αὖτε εἴλει ἀφασσόμενοσ· περὶ γὰρ δίεν, ὄφρα ἓ μή τις ἀνδρῶν ἠὲ θεῶν νοσφίσσεται ἀντιβολήσασ.  ̓ηὼς μέν ῥ̓ ἐπὶ γαῖαν ἐκίδνατο, τοὶ δ΄ ἐς ὅμιλον ἷξον· θάμβησαν δὲ νέοι μέγα κῶας ἰδόντες λαμπόμενον στεροπῇ ἴκελον Διόσ. ὦρτο δ΄ ἕκαστος ψαῦσαι ἐελδόμενος δέχθαι τ΄ ἐνὶ χερσὶν ἑῇσιν. Αἰσονίδης δ΄ ἄλλους μὲν ἐρήτυε, τῷ δ΄ ἐπὶ φᾶρος κάββαλε νηγάτεον· πρύμνῃ δ΄ ἐνεείσατο κούρην ἀνθέμενοσ, καὶ τοῖον ἔπος μετὰ πᾶσιν ἔειπεν· "Μηκέτι νῦν χάζεσθε, φίλοι, πάτρηνδε νέεσθαι. ἤδη γὰρ χρειώ, τῆς εἵνεκα τήνδ΄ ἀλεγεινὴν ναυτιλίην ἔτλημεν ὀιζύι μοχθίζοντεσ, εὐπαλέως κούρης ὑπὸ δήνεσι κεκράανται. τὴν μὲν ἐγὼν ἐθέλουσαν ἀνάξομαι οἴκαδ΄ ἄκοιτιν κουριδίην· ἀτὰρ ὔμμες ̓αχαιίδος οἷά τε πάσης αὐτῶν θ΄ ὑμείων ἐσθλὴν ἐπαρωγὸν ἐοῦσαν σώετε. δὴ γάρ που, μάλ΄ ὀίομαι, εἶσιν ἐρύξων Αἰήτης ὁμάδῳ πόντονδ΄ ἴμεν ἐκ ποταμοῖο. ἀλλ΄ οἱ μὲν διὰ νηόσ, ἀμοιβαδὶς ἀνέρος ἀνὴρ ἑζόμενοσ, πηδοῖσιν ἐρέσσετε· τοὶ δὲ βοείας ἀσπίδας ἡμίσεεσ, δῄων θοὸν ἔχμα βολάων, προσχόμενοι νόστῳ ἐπαμύνετε. νῦν δ΄ ἐνὶ χερσὶν παῖδας ἑοὺς πάτρην τε φίλην, γεραρούς τε τοκῆας ἴσχομεν· ἡμετέρῃ δ΄ ἐπερείδεται ̔ελλὰς ἐφορμῇ, ἠὲ κατηφείην, ἢ καὶ μέγα κῦδος ἀρέσθαι." ̔͂ως φάτο, δῦνε δὲ τεύχε΄ ἀρήια· τοὶ δ΄ ἰάχησαν θεσπέσιον μεμαῶτεσ. ὁ δὲ ξίφος ἐκ κολεοῖο σπασσάμενος πρυμναῖα νεὼς ἀπὸ πείσματ΄ ἔκοψεν. ἄγχι δὲ παρθενικῆς κεκορυθμένος ἰθυντῆρι ̓αγκαίῳ παρέβασκεν· ἐπείγετο δ΄ εἰρεσίῃ νηῦς σπερχομένων ἄμοτον ποταμοῦ ἄφαρ ἐκτὸς ἐλάσσαι. ̓́ηδη δ΄ Αἰήτῃ ὑπερήνορι πᾶσί τε Κόλχοις Μηδείης περίπυστος ἔρως καὶ ἔργ΄ ἐτέτυκτο. ἐς δ΄ ἀγορὴν ἀγέροντ΄ ἐνὶ τεύχεσιν· ὅσσα δέ πόντου κύματα χειμερίοιο κορύσσεται ἐξ ἀνέμοιο, ἢ ὅσα φύλλα χαμᾶζε περικλαδέος πέσεν ὕλης φυλλοχόῳ ἐνὶ μηνί--τίς ἂν τάδε τεκμήραιτο; ὧς οἱ ἀπειρέσιοι ποταμοῦ παρεμέτρεον ὄχθασ, κλαγγῇ μαιμώοντεσ· ὁ δ΄ εὐτύκτῳ ἐνὶ δίφρῳ Αἰήτης ἵπποισι μετέπρεπεν, οὕς οἱ ὄπασσεν ̓ηέλιος πνοιῇσιν ἐειδομένους ἀνέμοιο, σκαιῇ μέν ῥ̓ ἐνὶ χειρὶ σάκος δινωτὸν ἀείρων, τῇ δ΄ ἑτέρῃ πεύκην περιμήκεα· πὰρ δέ οἱ ἔγχος ἀντικρὺ τετάνυστο πελώριον. ἡνία δ΄ ἵππων γέντο χεροῖν ̓́αψυρτοσ. υπεκπρὸ δὲ πόντον ἔταμνεν νηῦς ἤδη κρατεροῖσιν ἐπειγομένη ἐρέτῃσιν, καὶ μεγάλου ποταμοῖο καταβλώσκοντι ῥεέθρῳ. αὐτὰρ ἄναξ ἄτῃ πολυπήμονι χεῖρας ἀείρας ̓ηέλιον καὶ Ζῆνα κακῶν ἐπιμάρτυρας ἔργων κέκλετο· δεινὰ δὲ παντὶ παρασχεδὸν ἤπυε λαῷ εἰ μή οἱ κούρην αὐτάγρετον, ἢ ἀνὰ γαῖαν, ἢ πλωτῆς εὑρόντες ἔτ΄ εἰν ἁλὸς οἴδματι νῆα, ἄξουσιν, καὶ θυμὸν ἐνιπλήσει μενεαίνων τίσασθαι τάδε πάντα, δαήσονται κεφαλῇσιν πάντα χόλον καὶ πᾶσαν ἑὴν ὑποδέγμενοι ἄτην.  ̔͂ως ἔφατ΄ Αἰήτησ· αὐτῷ δ΄ ἐνὶ ἤματι Κόλχοι νῆάς τ΄ εἰρύσσαντο, καὶ ἄρμενα νηυσὶ βάλοντο, αὐτῷ δ΄ ἤματι πόντον ἀνήιον· οὐδέ κε φαίης τόσσον νηίτην στόλον ἔμμεναι, ἀλλ΄ οἰωνῶν ἰλαδὸν ἄσπετον ἔθνος ἐπιβρομέειν πελάγεσσιν. Οἱ δ΄ ἀνέμου λαιψηρὰ θεᾶς βουλῇσιν ἀέντος ̔́ηρησ, ὄφρ΄ ὤκιστα κακὸν Πελίαο δόμοισιν Αἰαίη Μήδεια Πελασγίδα γαῖαν ἵκηται, ἠοῖ ἐνὶ τριτάτῃ πρυμνήσια νηὸς ἔδησαν Παφλαγόνων ἀκτῇσι, πάροιθ΄ ̔́αλυος ποταμοῖο. ἡ γάρ σφ΄ ἐξαποβάντας ἀρέσσασθαι θυέεσσιν ἠνώγει ̔εκάτην. καὶ δὴ τὰ μέν, ὅσσα θυηλὴν κούρη πορσανέουσα τιτύσκετο, μήτε τις ἴστωρ εἴη, μήτ΄ ἐμὲ θυμὸς ἐποτρύνειεν ἀείδειν. ἅζομαι αὐδῆσαι· τό γε μὴν ἕδος ἐξέτι κείνου, ὅ ῥα θεᾷ ἥρωες ἐπὶ ῥηγμῖσιν ἔδειμαν, ἀνδράσιν ὀψιγόνοισι μένει καὶ τῆμος ἰδέσθαι. Αὐτίκα δ΄ Αἰσονίδης ἐμνήσατο, σὺν δὲ καὶ ὧλλοι ἥρωεσ, Φινῆοσ, ὃ δὴ πλόον ἄλλον ἔειπεν ἐξ Αἴης ἔσσεσθαι· ἀνώιστος δ΄ ἐτέτυκτο πᾶσιν ὁμῶσ. ̓́αργος δὲ λιλαιομένοις ἀγόρευσεν· "Νισσόμεθ΄ ̓ορχομενὸν τὴν ἔχραεν ὔμμι περῆσαι νημερτὴς ὅδε μάντισ, ὅτῳ ξυνέβητε πάροιθεν. ἔστιν γὰρ πλόος ἄλλοσ, ὃν ἀθανάτων ἱερῆες πέφραδον, οἳ Θήβης Τριτωνίδος ἐκγεγάασιν. οὔπω τείρεα πάντα, τά τ΄ οὐρανῷ εἱλίσσονται, οὐδέ τί πω Δαναῶν ἱερὸν γένος ἦεν ἀκοῦσαι πευθομένοισ· οἶοι δ΄ ἔσαν ̓αρκάδες ̓απιδανῆεσ, ̓αρκάδεσ, οἳ καὶ πρόσθε σεληναίης ὑδέονται ζώειν, φηγὸν ἔδοντες ἐν οὔρεσιν. οὐδὲ Πελασγὶς χθὼν τότε κυδαλίμοισιν ἀνάσσετο Δευκαλίδῃσιν, ἦμος ὅτ΄ ̓ηερίη πολυλήιος ἐκλήιστο, μήτηρ Αἴγυπτος προτερηγενέων αἰζηῶν, καὶ ποταμὸς Τρίτων ἠύρροοσ, ᾧ ὕπο πᾶσα ἄρδεται ̓ηερίη· Διόθεν δέ μιν οὔποτε δεύει ὄμβροσ· ἅλις προχοῇσι δ΄ ἀνασταχύουσιν ἄρουραι. ἔνθεν δή τινά φασι πέριξ διὰ πᾶσαν ὁδεῦσαι Εὐρώπην ̓ασίην τε βίῃ καὶ κάρτεϊ λαῶν σφωιτέρων θάρσει τε πεποιθότα· μυρία δ΄ ἄστη νάσσατ΄ ἐποιχόμενοσ, τὰ μὲν ἤ ποθι ναιετάουσιν, ἠὲ καὶ οὔ· πουλὺς γὰρ ἄδην ἐπενήνοθεν αἰών. Αἶά γε μὴν ἔτι νῦν μένει ἔμπεδον υἱωνοί τε τῶνδ΄ ἀνδρῶν, οὓς ὅσγε καθίσσατο ναιέμεν Αἶαν, οἳ δή τοι γραπτῦς πατέρων ἕθεν εἰρύονται, κύρβιασ, οἷς ἔνι πᾶσαι ὁδοὶ καὶ πείρατ΄ ἔασιν ὑγρῆς τε τραφερῆς τε πέριξ ἐπινισσομένοισιν. ἔστι δέ τις ποταμόσ, ὕπατον κέρας ̓ωκεανοῖο, εὐρύς τε προβαθής τε καὶ ὁλκάδι νηὶ περῆσαι· ̓́ιστρον μιν καλέοντες ἑκὰς διετεκμήραντο· ὅς δή τοι τείως μὲν ἀπείρονα τέμνετ΄ ἄρουραν εἷς οἶοσ· πηγαὶ γὰρ ὑπὲρ πνοιῆς βορέαο ̔ριπαίοις ἐν ὄρεσσιν ἀπόπροθι μορμύρουσιν. ἀλλ΄ ὁπόταν Θρῃκῶν Σκυθέων τ΄ ἐπιβήσεται οὔρουσ, ἔνθα διχῆ τὸ μὲν ἔνθα μετ΄ ἠῴην ἅλα βάλλει τῇδ΄ ὕδωρ, τὸ δ΄ ὄπισθε βαθὺν διὰ κόλπον ἵησιν σχιζόμενος πόντου Τρινακρίου εἰσανέχοντα, γαίῃ ὃς ὑμετέρῃ παρακέκλιται, εἰ ἐτεὸν δὴ ὑμετέρης γαίης ̓αχελώιος ἐξανίησιν."  ̔͂ως ἄρ΄ ἔφη· τοῖσιν δὲ θεὰ τέρας ἐγγυάλιξεν αἴσιον, ᾧ καὶ πάντες ἐπευφήμησαν ἰδόντες στέλλεσθαι τήνδ΄ οἶμον. ἐπιπρὸ γὰρ ὁλκὸς ἐτύχθη οὐρανίης ἀκτῖνοσ, ὅπῃ καὶ ἀμεύσιμον ἦεν. γηθόσυνοι δὲ Λύκοιο κατ΄ αὐτόθι παῖδα λιπόντες λαίφεσι πεπταμένοισιν ὑπεὶρ ἅλα ναυτίλλοντο, οὔρεα Παφλαγόνων θηεύμενοι. οὐδὲ Κάραμβιν γνάμψαν, ἐπεὶ πνοιαί τε καὶ οὐρανίου πυρὸς αἴγλη μεῖνεν, ἕως ̓́ιστροιο μέγαν ῥόον εἰσαφίκοντο. Κόλχοι δ΄ αὖτ΄ ἄλλοι μέν, ἐτώσια μαστεύοντεσ, Κυανέας Πόντοιο διὲκ πέτρας ἐπέρησαν· ἄλλοι δ΄ αὖ ποταμὸν μετεκίαθον, οἷσιν ἄνασσεν ̓́αψυρτοσ, Καλὸν δὲ διὰ στόμα πεῖρε λιασθείσ. τῶ καὶ ὑπέφθη τούσγε βαλὼν ὕπερ αὐχένα γαίης κόλπον ἔσω πόντοιο πανέσχατον ̓ιονίοιο. ̓́ιστρῳ γάρ τις νῆσος ἐέργεται οὔνομα Πεύκη, τριγλώχιν, εὖρος μὲν ἐς αἰγιαλοὺς ἀνέχουσα, στεινὸν δ΄ αὖτ΄ ἀγκῶνα ποτὶ ῥόον· ἀμφὶ δὲ δοιαὶ σχίζονται προχοαί. τὴν μὲν καλέουσι Νάρηκοσ· τὴν δ΄ ὑπὸ τῇ νεάτῃ, Καλὸν στόμα. τῇ δὲ διαπρὸ ̓́αψυρτος Κόλχοι τε θοώτερον ὡρμήθησαν· οἱ δ΄ ὑψοῦ νήσοιο κατ΄ ἀκροτάτης ἐνέοντο τηλόθεν. εἱαμενῇσι δ΄ ἐν ἄσπετα πώεα λεῖπον ποιμένες ἄγραυλοι νηῶν φόβῳ, οἷά τε θῆρας ὀσσόμενοι πόντου μεγακήτεος ἐξανιόντασ. οὐ γάρ πω ἁλίας γε πάρος ποθὶ νῆας ἴδοντο, οὔτ΄ οὖν Θρήιξιν μιγάδες Σκύθαι, οὐδὲ Σίγυννοι, οὔτ΄ οὖν Γραυκένιοι, οὔθ΄ οἱ περὶ Λαύριον ἤδη Σίνδοι ἐρημαῖον πεδίον μέγα ναιετάοντεσ. αὐτὰρ ἐπεί τ΄ ̓́αγγουρον ὄροσ, καὶ ἄπωθεν ἐόντα ̓αγγούρου ὄρεος σκόπελον πάρα Καυλιακοῖο, ᾧ πέρι δὴ σχίζων ̓́ιστρος ῥόον ἔνθα καὶ ἔνθα βάλλει ἁλόσ, πεδίον τε τὸ Λαύριον ἠμείψαντο, δή ῥα τότε Κρονίην Κόλχοι ἅλαδ΄ ἐκπρομολόντες πάντῃ, μή σφε λάθοιεν, ὑπετμήξαντο κελεύθουσ. οἱ δ΄ ὄπιθεν ποταμοῖο κατήλυθον, ἐκ δ΄ ἐπέρησαν δοιὰς ̓αρτέμιδος Βρυγηίδας ἀγχόθι νήσουσ. τῶν δ΄ ἤτοι ἑτέρῃ μὲν ἐν ἱερὸν ἔσκεν ἔδεθλον· ἐν??δ΄ ἑτέρῃ, πληθὺν πεφυλαγμένοι ̓αψύρτοιο, βαῖνον· ἐπεὶ κείνας πολέων λίπον ἔνδοθι νήσους αὔτωσ, ἁζόμενοι κούρην Διόσ· αἱ δὲ δὴ ἄλλαι στεινόμεναι Κόλχοισι πόρους εἴρυντο θαλάσσησ. ὧς δὲ καὶ εἰς ἀκτὰς πληθὺν λίπεν ἀγχόθι νήσων μέσφα Σαλαγγῶνος ποταμοῦ καὶ Νέστιδος αἴησ. ̓́ενθα κε λευγαλέῃ Μινύαι τότε δηιοτῆτι παυρότεροι πλεόνεσσιν ὑπείκαθον· ἀλλὰ πάροιθεν συνθεσίην, μέγα νεῖκος ἀλευάμενοι, ἐτάμοντο, κῶας μὲν χρύσειον, ἐπεί σφισιν αὐτὸς ὑπέστη Αἰήτησ, εἰ κεῖνοι ἀναπλήσειαν ἀέθλουσ, ἔμπεδον εὐδικίῃ σφέας ἑξέμεν, εἴτε δόλοισιν, εἴτε καὶ ἀμφαδίην αὔτως ἀέκοντος ἀπηύρων· αὐτὰρ Μήδειάν γε--τὸ γὰρ πέλεν ἀμφήριστον-- παρθέσθαι κούρῃ Λητωίδι νόσφιν ὁμίλου, εἰσόκε τις δικάσῃσι θεμιστούχων βασιλήων, εἴτε μιν εἰς πατρὸς χρειὼ δόμον αὖτις ἱκάνειν, εἴτε μεθ΄ ̔ελλάδα γαῖαν ἀριστήεσσιν ἕπεσθαι.  ̓́ενθα δ΄ ἐπεὶ τὰ ἕκαστα νόῳ πεμπάσσατο κούρη, δή ῥά μιν ὀξεῖαι κραδίην ἐλέλιξαν ἀνῖαι νωλεμέσ· αἶψα δὲ νόσφιν ̓ιήσονα μοῦνον ἑταίρων ἐκπροκαλεσσαμένη ἄγεν ἄλλυδισ, ὄφρ΄ ἐλίασθεν πολλὸν ἑκάσ, στονόεντα δ΄ ἐνωπαδὶς ἔκφατο μῦθον· "Αἰσονίδη, τίνα τήνδε συναρτύνασθε μενοινὴν ἀμφ΄ ἐμοί; ἦέ σε πάγχυ λαθιφροσύναις ἐνέηκαν ἀγλαΐαι, τῶν δ΄ οὔτι μετατρέπῃ, ὅσσ΄ ἀγόρευες χρειοῖ ἐνισχόμενοσ; ποῦ τοι Διὸς ̔ικεσίοιο ὅρκια, ποῦ δὲ μελιχραὶ ὑποσχεσίαι βεβάασιν; ᾗς ἐγὼ οὐ κατὰ κόσμον ἀναιδήτῳ ἰότητι πάτρην τε κλέα τε μεγάρων αὐτούς τε τοκῆας νοσφισάμην, τά μοι ἦεν ὑπέρτατα· τηλόθι δ΄ οἴη λυγρῇσιν κατὰ πόντον ἅμ΄ ἀλκυόνεσσι φορεῦμαι σῶν ἕνεκεν καμάτων, ἵνα μοι σόος ἀμφί τε βουσὶν ἀμφί τε γηγενέεσσιν ἀναπλήσειας ἀέθλουσ. ὕστατον αὖ καὶ κῶασ, ἐπεί τ΄ ἐπαϊστὸν ἐτύχθη, εἷλες ἐμῇ ματίῃ· κατὰ δ΄ οὐλοὸν αἶσχος ἔχευα θηλυτέραισ. τῶ φημὶ τεὴ κούρη τε δάμαρ τε αὐτοκασιγνήτη τε μεθ΄ ̔ελλάδα γαῖαν ἕπεσθαι. πάντῃ νυν πρόφρων ὑπερίστασο, μηδέ με μούνην σεῖο λίπῃς ἀπάνευθεν, ἐποιχόμενος βασιλῆασ. ἀλλ΄ αὔτως εἴρυσο· δίκη δέ τοι ἔμπεδος ἔστω καὶ θέμισ, ἣν ἄμφω συναρέσσαμεν· ἢ σύγ΄ ἔπειτα φασγάνῳ αὐτίκα τόνδε μέσον διὰ λαιμὸν ἀμῆσαι, ὄφρ΄ ἐπίηρα φέρωμαι ἐοικότα μαργοσύνῃσιν. σχετλίη, εἴ κεν δή με κασιγνήτοιο δικάσσῃ ἔμμεναι οὗτος ἄναξ, τῷ ἐπίσχετε τάσδ΄ ἀλεγεινὰς ἄμφω συνθεσίασ. πῶς ἵξομαι ὄμματα πατρόσ; ἦ μάλ΄ ἐυκλειήσ; τίνα δ΄ οὐ τίσιν, ἠὲ βαρεῖαν ἄτην οὐ σμυγερῶς δεινῶν ὕπερ, οἷα ἔοργα, ὀτλήσω; σὺ δέ κεν θυμηδέα νόστον ἕλοιο; μὴ τόγε παμβασίλεια Διὸς τελέσειεν ἄκοιτισ, ᾗ ἐπικυδιάεισ. μνήσαιο δέ καί ποτ΄ ἐμεῖο, στρευγόμενος καμάτοισι· δέρος δέ τοι ἶσον ὀνείροις οἴχοιτ΄ εἰς ἔρεβος μεταμώνιον. ἐκ δέ σε πάτρης αὐτίκ΄ ἐμαί σ΄ ἐλάσειαν ̓ερινύεσ· οἷα καὶ αὐτὴ σῇ πάθον ἀτροπίῃ. τὰ μὲν οὐ θέμις ἀκράαντα ἐν γαίῃ πεσέειν. μάλα γὰρ μέγαν ἤλιτες ὅρκον, νηλεέσ· ἀλλ΄ οὔ θήν μοι ἐπιλλίζοντες ὀπίσσω δὴν ἔσσεσθ΄ εὔκηλοι ἕκητί γε συνθεσιάων." ̔͂ως φάτ΄ ἀναζείουσα βαρὺν χόλον· ἵετο δ΄ ἥγε νῆα καταφλέξαι, διά τ΄ ἔμπεδα πάντα κεάσσαι, ἐν δὲ πεσεῖν αὐτὴ μαλερῷ πυρί. τοῖα δ΄ ̓ιήσων μειλιχίοις ἐπέεσσιν ὑποδδείσας προσέειπεν· "̓́ισχεο, δαιμονίη· τὰ μὲν ἁνδάνει οὐδ΄ ἐμοὶ                     αὐτῷ. ἀλλά τιν΄ ἀμβολίην διζήμεθα δηιοτῆτοσ, ὅσσον δυσμενέων ἀνδρῶν νέφος ἀμφιδέδηεν εἵνεκα σεῦ. πάντες γάρ, ὅσοι χθόνα τήνδε νέμονται, ̓αψύρτῳ μεμάαασιν ἀμυνέμεν, ὄφρα σε πατρί, οἷά τε ληισθεῖσαν, ὑπότροπον οἴκαδ΄ ἄγοιντο. αὐτοὶ δὲ στυγερῷ κεν ὀλοίμεθα πάντες ὀλέθρῳ, μίξαντες δαῒ χεῖρασ· ὅ τοι καὶ ῥίγιον ἄλγος ἔσσεται, εἴ σε θανόντες ἕλωρ κείνοισι λίποιμεν. ἥδε δὲ συνθεσίη κρανέει δόλον, ᾧ μιν ἐς ἄτην βήσομεν. οὐδ΄ ἂν ὁμῶς περιναιέται ἀντιόωσιν Κόλχοις ἦρα φέροντες ὑπὲρ σέο νόσφιν ἄνακτοσ, ὅς τοι ἀοσσητήρ τε κασίγνητός τε τέτυκται· οὐδ΄ ἂν ἐγὼ Κόλχοισιν ὑπείξω μὴ πολεμίζειν ἀντιβίην, ὅτε μή με διὲξ εἰῶσι νέεσθαι."  ̓́ισκεν ὑποσσαίνων· ἡ δ΄ οὐλοὸν ἔκφατο μῦθον· "Φράζεο νῦν. χρειὼ γὰρ ἀεικελίοισιν ἐπ΄ ἔργοις καὶ τόδε μητίσασθαι, ἐπεὶ τὸ πρῶτον ἀάσθην ἀμπλακίῃ, θεόθεν δὲ κακὰς ἤνυσσα μενοινάσ. τύνη μὲν κατὰ μῶλον ἀλέξεο δούρατα Κόλχων· αὐτὰρ ἐγὼ κεῖνόν γε τεὰς ἐς χεῖρας ἱκέσθαι μειλίξω· σὺ δέ μιν φαιδροῖς ἀγαπάζεο δώροισ. εἴ κέν πως κήρυκας ἀπερχομένους πεπίθοιμι οἰόθεν οἶον ἐμοῖσι συναρθμῆσαι ἐπέεσσιν, ἔνθ΄ εἴ τοι τόδε ἔργον ἐφανδάνει, οὔτι μεγαίρω, κτεῖνέ τε, καὶ Κόλχοισιν ἀείρεο δηιοτῆτα." ̔͂ως τώγε ξυμβάντε μέγαν δόλον ἠρτύνοντο ̓αψύρτῳ, καὶ πολλὰ πόρον ξεινήια δῶρα, οἷς μέτα καὶ πέπλον δόσαν ἱερὸν ̔υψιπυλείης πορφύρεον. τὸν μέν ῥα Διωνύσῳ κάμον αὐταὶ Δίῃ ἐν ἀμφιάλῳ Χάριτες θεαί· αὐτὰρ ὁ παιδὶ δῶκε Θόαντι μεταῦτισ· ὁ δ΄ αὖ λίπεν ̔υψιπυλείῃ· ἡ δ΄ ἔπορ΄ Αἰσονίδῃ πολέσιν μετὰ καὶ τὸ φέρεσθαι γλήνεσιν εὐεργὲς ξεινήιον. οὔ μιν ἀφάσσων, οὔτε κεν εἰσορόων γλυκὺν ἵμερον ἐμπλήσειασ. τοῦ δὲ καὶ ἀμβροσίη ὀδμὴ πέλεν ἐξέτι κείνου, ἐξ οὗ ἄναξ αὐτὸς Νυσήιος ἐγκατελεκτο ἀκροχάλιξ οἴνῳ καὶ νέκταρι, καλὰ μεμαρπὼς στήθεα παρθενικῆς Μινωίδοσ, ἥν ποτε Θησεὺς Κνωσσόθεν ἑσπομένην Δίῃ ἔνι κάλλιπε νήσῳ. ἡ δ΄ ὅτε κηρύκεσσιν ἐπεξυνώσατο μύθουσ, θελγέμεν, εὖτ΄ ἂν πρῶτα θεᾶς περὶ νηὸν ἵκηται συνθεσίῃ, νυκτός τε μέλαν κνέφας ἀμφιβάλῃσιν, ἐλθέμεν, ὄφρα δόλον συμφράσσεται, ὥς κεν ἑλοῦσα χρύσειον μέγα κῶας ὑπότροπος αὖτις ὀπίσσω βαίη ἐς Αἰήταο δόμουσ· πέρι γάρ μιν ἀνάγκῃ υἱῆες Φρίξοιο δόσαν ξείνοισιν ἄγεσθαι· τοῖα παραιφαμένη θελκτήρια φάρμακ΄ ἔπασσεν αἰθέρι καὶ πνοιῇσι, τά κεν καὶ ἄπωθεν ἐόντα ἄγριον ἠλιβάτοιο κατ΄ οὔρεος ἤγαγε θῆρα. Σχέτλι΄ ̓́ερωσ, μέγα πῆμα, μέγα στύγος ἀνθρώποισιν, ἐκ σέθεν οὐλόμεναί τ΄ ἔριδες στοναχαί τε γόοι τε, ἄλγεά τ΄ ἄλλ΄ ἐπὶ τοῖσιν ἀπείρονα τετρήχασιν. δυσμενέων ἐπὶ παισὶ κορύσσεο, δαῖμον, ἀερθείσ, οἷος Μηδείῃ στυγερὴν φρεσὶν ἔμβαλες ἄτην. πῶς γὰρ δὴ μετιόντα κακῷ ἐδάμασσεν ὀλέθρῳ ̓́αψυρτον; τὸ γὰρ ἧμιν ἐπισχερὼ ἦεν ἀοιδῆσ. ̓͂ημος ὅτ΄ ̓αρτέμιδος νήσῳ ἔνι τήνγ΄ ἐλίποντο συνθεσίῃ. τοὶ μέν ῥα διάνδιχα νηυσὶν ἔκελσαν σφωιτέραις κρινθέντεσ· ὁ δ΄ ἐς λόχον ᾖεν ̓ιήσων δέγμενος ̓́αψυρτόν τε καὶ οὓς ἐξαῦτις ἑταίρουσ. αὐτὰρ ὅγ΄ αἰνοτάτῃσιν ὑποσχεσίῃσι δολωθεὶς καρπαλίμως ᾗ νηὶ διὲξ ἁλὸς οἶδμα περήσασ, νύχθ΄ ὕπο λυγαίην ἱερῆς ἐπεβήσατο νήσου· οἰόθι δ΄ ἀντικρὺ μετιὼν πειρήσατο μύθοις εἷο κασιγνήτησ, ἀταλὸς πάις οἷα χαράδρης χειμερίησ, ἣν οὐδὲ δι΄ αἰζηοὶ περόωσιν. εἴ κε δόλον ξείνοισιν ἐπ΄ ἀνδράσι τεχνήσαιτο. καὶ τὼ μὲν τὰ ἕκαστα συνῄνεον ἀλλήλοισιν· αὐτίκα δ΄ Αἰσονίδης πυκινοῦ ἐξᾶλτο λόχοιο, γυμνὸν ἀνασχόμενος παλάμῃ ξίφοσ· αἶψα δὲ κούρη ἔμπαλιν ὄμματ΄ ἔνεικε, καλυψαμένη ὀθόνῃσιν, μὴ φόνον ἀθρήσειε κασιγνήτοιο τυπέντοσ. τὸν δ΄ ὅγε, βουτύπος ὥστε μέγαν κερεαλκέα ταῦρον, πλῆξεν ὀπιπεύσας νηοῦ σχεδόν, ὅν ποτ΄ ἔδειμαν ̓αρτέμιδι Βρυγοὶ περιναιέται ἀντιπέρηθεν. τοῦ ὅγ΄ ἐνὶ προδόμῳ γνὺξ ἤριπε· λοίσθια δ΄ ἥρως θυμὸν ἀναπνείων χερσὶν μέλαν ἀμφοτέρῃσιν αἷμα κατ΄ ὠτειλὴν ὑποΐσχετο· τῆς δὲ καλύπτρην ἀργυφέην καὶ πέπλον ἀλευομένης ἐρύθηνεν. ὀξὺ δὲ πανδαμάτωρ λοξῷ ἴδεν οἷον ἔρεξαν ὄμματι νηλειὴς ὀλοφώιον ἔργον ̓ερινύσ. ἥρως δ΄ Αἰσονίδης ἐξάργματα τάμνε θανόντοσ, τρὶς δ΄ ἀπέλειξε φόνου, τρὶς δ΄ ἐξ ἄγος ἔπτυσ΄ ὀδόντων, ἣ θέμις αὐθέντῃσι δολοκτασίας ἱλάεσθαι. ὑγρὸν δ΄ ἐν γαίῃ κρύψεν νέκυν, ἔνθ΄ ἔτι νῦν περ κείαται ὀστέα κεῖνα μετ΄ ἀνδράσιν ̓αψυρτεῦσιν.  Οἱ δ΄ ἄμυδις πυρσοῖο σέλας προπάροιθεν ἰδόντεσ, τό σφιν παρθενικὴ τέκμαρ μετιοῦσιν ἄειρεν, Κολχίδος ἀγχόθι νηὸς ἑὴν παρὰ νῆ΄ ἐβάλοντο ἥρωεσ· Κόλχον δ΄ ὄλεκον στόλον, ἠύτε κίρκοι φῦλα πελειάων, ἠὲ μέγα πῶυ λέοντες ἀγρότεροι κλονέουσιν ἐνὶ σταθμοῖσι θορόντεσ. οὐδ΄ ἄρα τις κείνων θάνατον φύγε, πάντα δ΄ ὅμιλον πῦρ ἅ τε δηιόωντες ἐπέδραμον· ὀψὲ δ΄ ̓ιήσων ἤντησεν, μεμαὼς ἐπαμυνέμεν οὐ μάλ΄ ἀρωγῆς δευομένοισ· ἤδη δὲ καὶ ἀμφ΄ αὐτοῖο μέλοντο. ἔνθα δὲ ναυτιλίης πυκινὴν περὶ μητιάασκον ἑζόμενοι βουλήν· ἐπὶ δέ σφισιν ἤλυθε κούρη φραζομένοισ· Πηλεὺς δὲ παροίτατος ἔκφατο μῦθον· "̓́ηδη νῦν κέλομαι νύκτωρ ἔτι νῆ΄ ἐπιβάντας εἰρεσίῃ περάαν πλόον ἀντίον, ᾧ ἐπέχουσιν δήιοι· ἠῶθεν γὰρ ἐπαθρήσαντας ἕκαστα ἔλπομαι οὐχ ἕνα μῦθον, ὅτις προτέρωσε δίεσθαι ἡμέας ὀτρυνέει, τοὺς πεισέμεν· οἷα δ΄ ἄνακτος εὔνιδεσ, ἀργαλέῃσι διχοστασίῃς κεδόωνται. ῥηιδίη δέ κεν ἄμμι, κεδασθέντων δίχα λαῶν, ἤ τ΄ εἴη μετέπειτα κατερχομένοισι κέλευθοσ." ̔͂ως ἔφατ΄· ᾔνησαν δὲ νέοι ἔπος Λἰακίδαο. ῥίμφα δὲ νῆ΄ ἐπιβάντες ἐπερρώοντ΄ ἐλάτῃσιν νωλεμέσ, ὄφρ΄ ἱερὴν ̓ηλεκτρίδα νῆσον ἵκοντο, ἀλλάων ὑπάτην, ποταμοῦ σχεδὸν ̓ηριδανοῖο. Κόλχοι δ΄ ὁππότ΄ ὄλεθρον ἐπεφράσθησαν ἄνακτοσ, ἤτοι μὲν δίζεσθαι ἐπέχραον ἔνδοθι πάσης ̓αργὼ καὶ Μινύας Κρονίης ἁλόσ. ἀλλ΄ ἀπέρυκεν ̔́ηρη σμερδαλέῃσι κατ΄ αἰθέρος ἀστεροπῇσιν. ὕστατον αὐτοὶ δ΄ αὖτε Κυταιίδος ἤθεα γαίης στύξαν, ἀτυζόμενοι χόλον ἄγριον Αἰήταο, ἔμπεδα δ΄ ἄλλυδις ἄλλοι ἐφορμηθέντες ἔνασθεν. οἱ μὲν ἐπ΄ αὐτάων νήσων ἔβαν, ᾗσιν ἐπέσχον ἥρωεσ, ναίουσι δ΄ ἐπώνυμοι ̓αψύρτοιο· οἱ δ΄ ἄρ΄ ἐπ΄ ̓ιλλυρικοῖο μελαμβαθέος ποταμοῖο, τύμβος ἵν΄ ̔αρμονίης Κάδμοιό τε, πύργον ἔδειμαν, ἀνδράσιν ̓εγχελέεσσιν ἐφέστιοι· οἱ δ΄ ἐν ὄρεσσιν ἐνναίουσιν, ἅπερ τε Κεραύνια κικλήσκονται, ἐκ τόθεν, ἐξότε τούσγε Διὸς Κρονίδαο κεραυνοὶ νῆσον ἐς ἀντιπέραιαν ἀπέτραπον ὁρμηθῆναι. ̔́ηρωες δ΄, ὅτε δή σφιν ἐείσατο νόστος ἀπήμων, δή ῥα τότε προμολόντες ἐπὶ χθονὶ πείσματ΄ ἔδησαν ̔υλλήων. νῆσοι γὰρ ἐπιπρούχοντο θαμειαὶ ἀργαλέην πλώουσιν ὁδὸν μεσσηγὺς ἔχουσαι οὐδέ σφιν, ὡς καὶ πρίν, ἀνάρσια μητιάασκον ̔υλλῆεσ· πρὸς δ΄ αὐτοὶ ἐμηχανόωντο κέλευθον, μισθὸν ἀειρόμενοι τρίποδα μέγαν ̓απόλλωνοσ. δοιοὺς γὰρ τρίποδας τηλοῦ πόρε Φοῖβος ἄγεσθαι Αἰσονίδῃ περόωντι κατὰ χρέοσ, ὁππότε Πυθὼ ἱρὴν πευσόμενος μετεκίαθε τῆσδ΄ ὑπὲρ αὐτῆς ναυτιλίησ· πέπρωτο δ΄, ὅπῃ χθονὸς ἱδρυνθεῖεν, μήποτε τὴν δῄοισιν ἀναστήσεσθαι ἰοῦσιν. τούνεκεν εἰσέτι νῦν κείνῃ ὅδε κεύθεται αἴῃ ἀμφὶ πόλιν ἀγανὴν ̔υλληίδα, πολλὸν ἔνερθεν οὔδεοσ, ὥς κεν ἄφαντος ἀεὶ μερόπεσσι πέλοιτο. οὐ μὲν ἔτι ζώοντα καταυτόθι τέτμον ἄνακτα ̔́υλλον, ὃν εὐειδὴς Μελίτη τέκεν ̔ηρακλῆι δήμῳ Φαιήκων. ὁ γὰρ οἰκία Ναυσιθόοιο Μάκριν τ΄ εἰσαφίκανε, Διωνύσοιο τιθήνην, νιψόμενος παίδων ὀλοὸν φόνον· ἔνθ΄ ὅγε κούρην Αἰγαίου ἐδάμασσεν ἐρασσάμενος ποταμοῖο, νηιάδα Μελίτην· ἡ δὲ σθεναρὸν τέκεν ̔́υλλον. οὐδ΄ ἄρ΄ ὅγ΄ ἡβήσας αὐτῇ ἐνὶ ἔλδετο νήσῳ ναίειν, κοιρανέοντος ὑπ΄ ὀφρύσι Ναυσιθόοιο· βῆ δ΄ ἅλαδε Κρονίην, αὐτόχθονα λαὸν ἀγείρας Φαιήκων· σὺν γάρ οἱ ἄναξ πόρσυνε κέλευθον ἥρως Ναυσίθοοσ· τόθι δ΄ εἵσατο, καί μιν ἔπεφνον Μέντορεσ, ἀγραύλοισιν ἀλεξόμενον περὶ βουσίν.  ̓αλλά, θεαί, πῶς τῆσδε παρὲξ ἁλόσ, ἀμφί τε γαῖαν Αὐσονίην νήσους τε Λιγυστίδασ, αἳ καλέονται Στοιχάδεσ, ̓αργῴης περιώσια σήματα νηὸς νημερτὲς πέφαται; τίς ἀπόπροθι τόσσον ἀνάγκη καὶ χρειώ σφ΄ ἐκόμισσε; τίνες σφέας ἤγαγον αὖραι; Αὐτόν που μεγαλωστὶ δεδουπότος ̓αψύρτοιο Ζῆνα, θεῶν βασιλῆα, χόλος λάβεν, οἷον ἔρεξαν. Αἰαίης δ΄ ὀλοὸν τεκμήρατο δήνεσι Κίρκης αἷμ΄ ἀπονιψαμένουσ, πρό τε μυρία πημανθέντασ, νοστήσειν. τὸ μὲν οὔτις ἀριστήων ἐνόησεν· ἀλλ΄ ἔθεον γαίης ̔υλληίδος ἐξανιόντες τηλόθι· τὰς δ΄ ἀπέλειπον, ὅσαι Κόλχοισι πάροιθεν ἑξείης πλήθοντο Λιβυρνίδες εἰν ἁλὶ νῆσοι, ̓́ισσα τε Δυσκέλαδός τε καὶ ἱμερτὴ Πιτύεια. αὐτὰρ ἔπειτ΄ ἐπὶ τῇσι παραὶ Κέρκυραν ἵκοντο, ἔνθα Ποσειδάων ̓ασωπίδα νάσσατο κούρην, ἠύκομον Κέρκυραν, ἑκὰς Φλιουντίδος αἴησ, ἁρπάξας ὑπ΄ ἔρωτι· μελαινομένην δέ μιν ἄνδρες ναυτίλοι ἐκ πόντοιο κελαινῇ πάντοθεν ὕλῃ δερκόμενοι Κέρκυραν ἐπικλείουσι Μέλαιναν. τῇ δ΄ ἐπὶ καὶ Μελίτην, λιαρῷ περιγηθέες οὔρῳ, αἰπεινήν τε Κερωσσόν, ὕπερθε δὲ πολλὸν ἐοῦσαν Νυμφαίην παράμειβον, ἵνα κρείουσα Καλυψὼ ̓ατλαντὶς ναίεσκε· τὰ δ΄ ἠεροειδέα λεύσσειν οὔρεα δοιάζοντο Κεραύνια. καὶ τότε βουλὰς ἀμφ΄ αὐτοῖς Ζηνός τε μέγαν χόλον ἐφράσαθ΄ ̔́ηρη. μηδομένη δ΄ ἄνυσιν τοῖο πλόου, ὦρσεν ἀέλλας ἀντικρύ, ταῖς αὖτις ἀναρπάγδην φορέοντο νήσου ἔπι κραναῆς ̓ηλεκτρίδοσ. αὐτίκα δ΄ ἄφνω ἴαχεν ἀνδρομέῃ ἐνοπῇ μεσσηγὺ θεόντων αὐδῆεν γλαφυρῆς νηὸς δόρυ, τό ῥ΄ ἀνὰ μέσσην στεῖραν ̓αθηναίη Δωδωνίδος ἥρμοσε φηγοῦ. τοὺς δ΄ ὀλοὸν μεσσηγὺ δέος λάβεν εἰσαΐοντας φθογγήν τε Ζηνός τε βαρὺν χόλον. οὐ γὰρ ἀλύξειν ἔννεπεν οὔτε πόρους δολιχῆς ἁλόσ, οὔτε θυέλλας ἀργαλέασ, ὅτε μὴ Κίρκη φόνον ̓αψύρτοιο νηλέα νίψειεν· Πολυδεύκεα δ΄ εὐχετάασθαι Κάστορά τ΄ ἀθανάτοισι θεοῖς ἤνωγε κελεύθους Αὐσονίης ἔμπροσθε πορεῖν ἁλόσ, ᾗ ἔνι Κίρκην δήουσιν, Πέρσης τε καὶ ̓ηελίοιο θύγατρα. ̔͂ως ̓αργὼ ἰάχησεν ὑπὸ κνέφασ· οἱ δ΄ ἀνόρουσαν Τυνδαρίδαι, καὶ χεῖρας ἀνέσχεθον ἀθανάτοισιν εὐχόμενοι τὰ ἕκαστα· κατηφείη δ΄ ἔχεν ἄλλους ἥρωας Μινύασ. ἡ δ΄ ἔσσυτο πολλὸν ἐπιπρὸ λαίφεσιν, ἐς δ΄ ἔβαλον μύχατον ῥόον ̓ηριδανοῖο· ἔνθα ποτ΄ αἰθαλόεντι τυπεὶς πρὸς στέρνα κεραυνῷ ἡμιδαὴς Φαέθων πέσεν ἅρματος ̓ηελίοιο λίμνης ἐς προχοὰς πολυβενθέοσ· ἡ δ΄ ἔτι νῦν περ τραύματος αἰθομένοιο βαρὺν ἀνακηκίει ἀτμόν. οὐδέ τις ὕδωρ κεῖνο διὰ πτερὰ κοῦφα τανύσσας οἰωνὸς δύναται βαλέειν ὕπερ· ἀλλὰ μεσηγὺς φλογμῷ ἐπιθρώσκει πεποτημένοσ. ἀμφὶ δὲ κοῦραι ̔ηλιάδες ταναῇσιν ἐελμέναι αἰγείροισιν, μύρονται κινυρὸν μέλεαι γόον· ἐκ δὲ φαεινὰς ἠλέκτρου λιβάδας βλεφάρων προχέουσιν ἔραζε, αἱ μέν τ΄ ἠελίῳ ψαμάθοις ἔπι τερσαίνονται· εὖτ΄ ἂν δὲ κλύζῃσι κελαινῆς ὕδατα λίμνης ἠιόνας πνοιῇ πολυηχέος ἐξ ἀνέμοιο, δὴ τότ΄ ἐς ̓ηριδανὸν προκυλίνδεται ἀθρόα πάντα κυμαίνοντι ῥόῳ. Κελτοὶ δ΄ ἐπὶ βάξιν ἔθεντο, ὡς ἄρ΄ ̓απόλλωνος τάδε δάκρυα Λητοΐδαο ἐμφέρεται δίναισ, ἅ τε μυρία χεῦε πάροιθεν, ἦμος ̔υπερβορέων ἱερὸν γένος εἰσαφίκανεν, οὐρανὸν αἰγλήεντα λιπὼν ἐκ πατρὸς ἐνιπῆσ, χωόμενος περὶ παιδί, τὸν ἐν λιπαρῇ Λακερείῃ δῖα Κορωνὶς ἔτικτεν ἐπὶ προχοῇς ̓αμύροιο. καὶ τὰ μὲν ὧς κείνοισι μετ΄ ἀνδράσι κεκλήισται. τοὺς δ΄ οὔτε βρώμης ᾕρει πόθοσ, οὐδὲ ποτοῖο, οὔτ΄ ἐπὶ γηθοσύνας τράπετο νόοσ. ἀλλ΄ ἄρα τοίγε ἤματα μὲν στρεύγοντο περιβληχρὸν βαρύθοντες ὀδμῇ λευγαλέῃ, τήν ῥ΄ ἄσχετον ἐξανίεσκον τυφομένου Φαέθοντος ἐπιρροαὶ ̓ηριδανοῖο· νύκτας δ΄ αὖ γόον ὀξὺν ὀδυρομένων ἐσάκουον ̔ηλιάδων λιγέωσ· τὰ δὲ δάκρυα μυρομένῃσιν οἷον ἐλαιηραὶ στάγες ὕδασιν ἐμφορέοντο.  ̓εκ δὲ τόθεν ̔ροδανοῖο βαθὺν ῥόον εἰσαπέβησαν, ὅς τ΄ εἰς ̓ηριδανὸν μετανίσσεται· ἄμμιγα δ΄ ὕδωρ ἐν ξυνοχῇ βέβρυκε κυκώμενον. αὐτὰρ ὁ γαίης ἐκ μυχάτησ, ἵνα τ΄ εἰσὶ πύλαι καὶ ἐδέθλια Νυκτόσ, ἔνθεν ἀπορνύμενος τῇ μέν τ΄ ἐπερεύγεται ἀκτὰς ̓ωκεανοῦ, τῇ δ΄ αὖτε μετ΄ ̓ιονίην ἅλα βάλλει, τῇ δ΄ ἐπὶ Σαρδόνιον πέλαγος καὶ ἀπείρονα κόλπον ἑπτὰ διὰ στομάτων ἵει ῥόον. ἐκ δ΄ ἄρα τοῖο λίμνας εἰσέλασαν δυσχείμονασ, αἵ τ΄ ἀνὰ Κελτῶν ἤπειρον πέπτανται ἀθέσφατον· ἔνθα κεν οἵγε ἄτῃ ἀεικελίῃ πέλασαν. φέρε γάρ τις ἀπορρὼξ κόλπον ἐς ̓ωκεανοῖο, τὸν οὐ προδαέντες ἔμελλον εἰσβαλέειν, τόθεν οὔ κεν ὑπότροποι ἐξεσάωθεν. ἀλλ΄ ̔́ηρη σκοπέλοιο καθ΄ ̔ερκυνίου ἰάχησεν οὐρανόθεν προθοροῦσα· φόβῳ δ΄ ἐτίναχθεν ἀυτῆς πάντες ὁμῶσ· δεινὸν γὰρ ἐπὶ μέγας ἔβραχεν αἰθήρ. ἂψ δὲ παλιντροπόωντο θεᾶς ὕπο, καί ῥ΄ ἐνόησαν τὴν οἶμον, τῇπέρ τε καὶ ἔπλετο νόστος ἰοῦσιν. δηναιοὶ δ΄ ἀκτὰς ἁλιμυρέας εἰσαφίκοντο ̔́ηρης ἐννεσίῃσι, δι΄ ἔθνεα μυρία Κελτῶν καὶ Λιγύων περόωντες ἀδήιοι. ἀμφὶ γὰρ αἰνὴν ἠέρα χεῦε θεὰ πάντ΄ ἤματα νισσομένοισιν. μεσσότατον δ΄ ἄρα τοίγε διὰ στόμα νηὶ βαλόντες Στοιχάδας εἰσαπέβαν νήσους σόοι εἵνεκα κούρων Ζηνόσ· ὃ δὴ βωμοί τε καὶ ἱερὰ τοῖσι τέτυκται ἔμπεδον· οὐδ΄ οἶον κείνης ἐπίκουροι ἕποντο ναυτιλίησ· Ζεὺς δέ σφι καὶ ὀψιγόνων πόρε νῆασ. Στοιχάδας αὖτε λιπόντες ἐς Αἰθαλίην ἐπέρησαν νῆσον, ἵνα ψηφῖσιν ἀπωμόρξαντο καμόντες ἱδρῶ ἅλισ· χροιῇ δὲ κατ΄ αἰγιαλοῖο κέχυνται εἴκελαι· ἐν δὲ σόλοι καὶ τεύχεα θέσκελα κείνων· ἐν δὲ λιμὴν ̓αργῷος ἐπωνυμίην πεφάτισται. Καρπαλίμως δ΄ ἐνθένδε διὲξ ἁλὸς οἶδμα νέοντο Αὐσονίης ἀκτὰς Τυρσηνίδας εἰσορόωντεσ· ἷξον δ΄ Αἰαίης λιμένα κλυτόν· ἐκ δ΄ ἄρα νηὸς πείσματ΄ ἐπ΄ ἠιόνων σχεδόθεν βάλον. ἔνθα δὲ Κίρκην εὗρον ἁλὸς νοτίδεσσι κάρη ἐπιφαιδρύνουσαν· τοῖον γὰρ νυχίοισιν ὀνείρασιν ἐπτοίητο. αἵματί οἱ θάλαμοί τε καὶ ἕρκεα πάντα δόμοιο μύρεσθαι δόκεον· φλὸξ δ΄ ἀθρόα φάρμακ΄ ἔδαπτεν, οἷσι πάρος ξείνους θέλγ΄ ἀνέρασ, ὅστις ἵκοιτο· τὴν δ΄ αὐτὴ φονίῳ σβέσεν αἵματι πορφύρουσαν, χερσὶν ἀφυσσαμένη· λῆξεν δ΄ ὀλοοῖο φόβοιο. τῶ καὶ ἐπιπλομένης ἠοῦς νοτίδεσσι θαλάσσης ἐγρομένη πλοκάμους τε καὶ εἵματα φαιδρύνεσκεν. θῆρες δ΄ οὐ θήρεσσιν ἐοικότες ὠμηστῇσιν, οὐδὲ μὲν οὐδ΄ ἄνδρεσσιν ὁμὸν δέμασ, ἄλλο δ΄ ἀπ΄ ἄλλων συμμιγέες μελέων, κίον ἀθρόοι, ἠύτε μῆλα ἐκ σταθμῶν ἅλις εἶσιν ὀπηδεύοντα νομῆι. τοίους καὶ προτέρης ἐξ ἰλύος ἐβλάστησε χθὼν αὐτὴ μικτοῖσιν ἀρηρεμένους μελέεσσιν, οὔπω διψαλέῳ μάλ΄ ὑπ΄ ἠέρι πιληθεῖσα, οὐδέ πω ἀζαλέοιο βολαῖς τόσον ἠελίοιο ἰκμάδας αἰνυμένη· τὰ δ΄ ἐπὶ στίχας ἤγαγεν αἰὼν συγκρίνασ· τὼς οἵγε φυὴν ἀίδηλοι ἕποντο. ἥρωας δ΄ ἕλε θάμβος ἀπείριτον· αἶψα δ΄ ἕκαστος Κίρκης εἴς τε φυήν, εἴς τ΄ ὄμματα παπταίνοντες ῥεῖα κασιγνήτην φάσαν ἔμμεναι Αἰήταο.  ̔η δ΄ ὅτε δὴ νυχίων ἀπὸ δείματα πέμψεν ὀνείρων, αὐτίκ΄ ἔπειτ΄ ἄψορρον ἀπέστιχε· τοὺς δ΄ ἅμ΄ ἕπεσθαι, χειρὶ καταρρέξασα, δολοφροσύνῃσιν ἄνωγεν. ἔνθ΄ ἤτοι πληθὺς μὲν ἐφετμαῖς Αἰσονίδαο μίμνεν ἀπηλεγέωσ· ὁ δ΄ ἐρύσσατο Κολχίδα κούρην. ἄμφω δ΄ ἑσπέσθην αὐτὴν ὁδόν, ἔστ΄ ἀφίκοντο Κίρκης ἐς μέγαρον· τοὺς δ΄ ἐν λιπαροῖσι κέλευεν ἥγε θρόνοις ἕζεσθαι, ἀμηχανέουσα κιόντων. τὼ δ΄ ἄνεῳ καὶ ἄναυδοι ἐφ΄ ἑστίῃ ἀίξαντε ἵζανον, ἥ τε δίκη λυγροῖς ἱκέτῃσι τέτυκται, ἡ μὲν ἐπ΄ ἀμφοτέραις θεμένη χείρεσσι μέτωπα, αὐτὰρ ὁ κωπῆεν μέγα φάσγανον ἐν χθονὶ πήξασ, ᾧπέρ τ΄ Αἰήταο πάιν κτάνεν· οὐδέ ποτ΄ ὄσσε ἰθὺς ἐνὶ βλεφάροισιν ἀνέσχεθον. αὐτίκα δ΄ ἔγνω Κίρκη φύξιον οἶτον ἀλιτροσύνας τε φόνοιο. τῶ καὶ ὀπιζομένη Ζηνὸς θέμιν ̔ικεσίοιο, ὃς μέγα μὲν κοτέει, μέγα δ΄ ἀνδροφόνοισιν ἀρήγει, ῥέζε θυηπολίην, οἵῃ τ΄ ἀπολυμαίνονται νηλειεῖς ἱκέται, ὅτ΄ ἐφέστιοι ἀντιόωσιν. πρῶτα μὲν ἀτρέπτοιο λυτήριον ἥγε φόνοιο τειναμένη καθύπερθε συὸς τέκοσ, ἧς ἔτι μαζοὶ πλήμμυρον λοχίης ἐκ νηδύοσ, αἵματι χεῖρας τέγγεν, ἐπιτμήγουσα δέρην· αὖτις δὲ καὶ ἄλλοις μείλισσεν χύτλοισι, καθάρσιον ἀγκαλέουσα Ζῆνα, παλαμναίων τιμήορον ἱκεσιάων. καὶ τὰ μὲν ἀθρόα πάντα δόμων ἐκ λύματ΄ ἔνεικαν νηιάδες πρόπολοι, ταί οἱ πόρσυνον ἕκαστα. ἡ δ΄ εἴσω πελάνους μείλικτρά τε νηφαλίῃσιν καῖεν ἐπ΄ εὐχωλῇσι παρέστιοσ, ὄφρα χόλοιο σμερδαλέας παύσειεν ̓ερινύασ, ἠδὲ καὶ αὐτὸς εὐμειδής τε πέλοιτο καὶ ἤπιος ἀμφοτέροισιν, εἴτ΄ οὖν ὀθνείῳ μεμιασμένοι αἵματι χεῖρασ, εἴτε καὶ ἐμφύλῳ προσκηδέες ἀντιόωσιν. Αὐτὰρ ἐπεὶ μάλα πάντα πονήσατο, δή τότ΄ ἔπειτα εἷσεν ἐπὶ ξεστοῖσιν ἀναστήσασα θρόνοισιν, καὶ δ΄ αὐτὴ πέλας ἷζεν ἐνωπαδίσ. αἶψα δὲ μύθῳ χρειὼ ναυτιλίην τε διακριδὸν ἐξερέεινεν. ἠδ΄ ὁπόθεν μετὰ γαῖαν ἑὴν καὶ δώματ΄ ἰόντες αὔτως ἱδρύνθησαν ἐφέστιοι. ἦ γὰρ ὀνείρων μνῆστις ἀεικελίη δῦνεν φρένας ὁρμαίνουσαν· ἵετο δ΄ αὖ κούρης ἐμφύλιον ἴδμεναι ὀμφήν, αὐτίχ΄ ὅπως ἐνόησεν ἀπ΄ οὔδεος ὄσσε βαλοῦσαν. πᾶσα γὰρ ̓ηελίου γενεὴ ἀρίδηλος ἰδέσθαι ἦεν, ἐπεὶ βλεφάρων ἀποτηλόθι μαρμαρυγῇσιν οἷόν τέ χρυσέην ἀντώπιον ἵεσαν αἴγλην. ἡ δ΄ ἄρα τῇ τὰ ἕκαστα διειρομένῃ κατελεξεν, Κολχίδα γῆρυν ἱεῖσα, βαρύφρονος Αἰήταο κούρη μειλιχίωσ, ἠμὲν στόλον ἠδὲ κελεύθους ἡρώων, ὅσα τ΄ ἀμφὶ θοοῖς ἐμόγησαν ἀέθλοισ, ὥς τε κασιγνήτης πολυκηδέος ἤλιτε βουλαῖσ, ὥς τ΄ ἀπονόσφιν ἄλυξεν ὑπέρβια δείματα πατρὸς σὺν παισὶν Φρίξοιο· φόνον δ΄ ἀλέεινεν ἐνισπεῖν ̓αψύρτου. τὴν δ΄ οὔτι νόῳ λάθεν· ἀλλὰ καὶ ἔμπης μυρομένην ἐλέαιρεν, ἔπος δ΄ ἐπὶ τοῖον ἔειπεν·  "Σχετλίη, ἦ ῥα κακὸν καὶ ἀεικέα μήσαο νόστον. ἔλπομαι οὐκ ἐπὶ δήν σε βαρὺν χόλον Αἰήταο ἐκφυγέειν· τάχα δ΄ εἶσι καὶ ̔ελλάδος ἤθεα γαίης τισόμενος φόνον υἷοσ, ὅτ΄ ἄσχετα ἔργ΄ ἐτέλεσσασ. ἀλλ΄ ἐπεὶ οὖν ἱκέτις καὶ ὁμόγνιος ἔπλευ ἐμεῖο, ἄλλο μὲν οὔτι κακὸν μητίσομαι ἐνθάδ΄ ἰούσῃ· ἔρχεο δ΄ ἐκ μεγάρων ξείνῳ συνοπηδὸς ἐοῦσα, ὅντινα τοῦτον ἄιστον ἀείραο πατρὸς ἄνευθεν· μηδέ με γουνάσσηαι ἐφέστιοσ, οὐ γὰρ ἔγωγε αἰνήσω βουλάς τε σέθεν καὶ ἀεικέα φύξιν." ̔͂ως φάτο· τὴν δ΄ ἀμέγαρτον ἄχος λάβεν· ἀμφὶ δὲ πέπλον ὀφθαλμοῖσι βαλοῦσα γόον χέεν, ὄφρα μιν ἥρως χειρὸς ἐπισχόμενος μεγάρων ἐξῆγε θύραζε δείματι παλλομένην· λεῖπον δ΄ ἀπὸ δώματα Κίρκησ. Οὐδ΄ ἄλοχον Κρονίδαο Διὸς λάθον· ἀλλά οἱ ͂̓ιρις πέφραδεν, εὖτ΄ ἐνόησεν ἀπὸ μεγάροιο κιόντασ. αὐτὴ γάρ μιν ἄνωγε δοκευέμεν, ὁππότε νῆα στείχοιεν· τὸ καὶ αὖτις ἐποτρύνουσ΄ ἀγόρευεν· "͂̓ιρι φίλη, νῦν, εἴ ποτ΄ ἐμὰς ἐτέλεσσας ἐφετμάσ, εἰ δ΄ ἄγε λαιψηρῇσι μετοιχομένη πτερύγεσσιν, δεῦρο Θέτιν μοι ἄνωχθι μολεῖν ἁλὸς ἐξανιοῦσαν. κείνης γὰρ χρειώ με κιχάνεται. αὐτὰρ ἔπειτα ἐλθεῖν εἰς ἀκτάσ, ὅθι τ΄ ἄκμονες ̔ηφαίστοιο χάλκειοι στιβαρῇσιν ἀράσσονται τυπίδεσσιν· εἰπὲ δὲ κοιμῆσαι φύσας πυρόσ, εἰσόκεν ̓αργὼ τάσγε παρεξελάσῃσιν. ἀτὰρ καὶ ἐς Αἴολον ἐλθεῖν, Αἴολον, ὅς τ΄ ἀνέμοις αἰθρηγενέεσσιν ἀνάσσει· καὶ δὲ τῷ εἰπέμεναι τὸν ἐμὸν νόον, ὥς κεν ἀήτας πάντας ἀπολλήξειεν ὑπ΄ ἠέρι, μηδέ τις αὔρη τρηχύνοι πέλαγοσ· Ζεφύρου γε μὲν οὖρος ἀήτω, ὄφρ΄ οἵγ΄ ̓αλκινόου Φαιηκίδα νῆσον ἵκωνται." ̔͂ως ἔφατ΄· αὐτίκα δ΄ ͂̓ιρις ἀπ΄ Οὐλύμποιο                     θοροῦσα τέμνε, τανυσσαμένη κοῦφα πτερά. δῦ δ΄ ἐνὶ πόντῳ Αἰγαίῳ, τόθι πέρ τε δόμοι Νηρῆος ἔασιν. πρώτην δ΄ εἰσαφίκανε Θέτιν, καὶ ἐπέφραδε μῦθον ̔́ηρης ἐννεσίῃσ, ὦρσέν τέ μιν εἰς ἓ νέεσθαι. δεύτερα δ΄ εἰς ̔́ηφαιστον ἐβήσατο· παῦσε δὲ τόνγε ῥίμφα σιδηρείων τυπίδων· ἔσχοντο δ΄ ἀυτμῆς αἰθαλέοι πρηστῆρεσ. ἀτὰρ τρίτον εἰσαφίκανεν Αἴολον ̔ιππότεω παῖδα κλυτόν. ὄφρα δὲ καὶ τῷ ἀγγελίην φαμένη θοὰ γούνατα παῦσεν ὁδοῖο, τόφρα Θέτις Νηρῆα κασιγνήτας τε λιποῦσα ἐξ ἁλὸς Οὔλυμπόνδε θεὰν μετεκίαθεν ̔́ηρην· ἡ δέ μιν ἆσσον ἑοῖο παρεῖσέ τε, φαῖνέ τε μῦθον· "Κέκλυθι νῦν, Θέτι δῖα, τά τοι ἐπιέλδομ΄ ἐνισπεῖν. οἶσθα μέν, ὅσσον ἐμῇσιν ἐνὶ φρεσὶ τίεται ἥρως Αἰσονίδησ, οἱ δ΄ ἄλλοι ἀοσσητῆρες ἀέθλου, οἵως τέ σφ΄ ἐσάωσα διὰ πλαγκτὰς περόωντας πέτρασ, ἔνθα πάρος δειναὶ βρομέουσι θύελλαι, κύματά τε σκληρῇσι περιβλύει σπιλάδεσσιν. νῦν δὲ παρὰ Σκύλλης σκόπελον μέγαν ἠδὲ Χάρυβδιν δεινὸν ἐρευγομένην δέχεται ὁδόσ. ἀλλά σε γὰρ δὴ ἐξέτι νηπυτίης αὐτὴ τρέφον ἠδ΄ ἀγάπησα ἔξοχον ἀλλάων, αἵ τ΄ εἰν ἁλὶ ναιετάουσιν, οὕνεκεν οὐκ ἔτλης εὐνῇ Διὸς ἱεμένοιο λέξασθαι. κείνῳ γὰρ ἀεὶ τάδε ἔργα μέμηλεν, ἠὲ σὺν ἀθανάταις ἠὲ θνητῇσιν ἰαύειν. ἀλλ΄ ἐμὲ αἰδομένη καὶ ἐνὶ φρεσὶ δειμαίνουσα, ἠλεύω· ὁ δ΄ ἔπειτα πελώριον ὅρκον ὄμοσσεν, μήποτέ σ΄ ἀθανάτοιο θεοῦ καλέεσθαι ἄκοιτιν. ἔμπης δ΄ οὐ μεθίεσκεν ὀπιπεύων ἀέκουσαν, εἰσότε οἱ πρέσβειρα Θέμις κατέλεξεν ἅπαντα, ὡς δή τοι πέπρωται ἀμείνονα πατρὸς ἑοῖο παῖδα τεκεῖν· τῶ καί σε λιλαιόμενος μεθέηκεν, δείματι, μή τις ἑοῦ ἀντάξιος ἄλλος ἀνάσσοι ἀθανάτων, ἀλλ΄ αἰὲν ἑὸν κράτος εἰρύοιτο. αὐτὰρ ἐγὼ τὸν ἄριστον ἐπιχθονίων πόσιν εἶναι δῶκά τοι, ὄφρα γάμου θυμηδέος ἀντιάσειασ, τέκνα τε φιτύσαιο· θεοὺς δ΄ ἐς δαῖτ΄ ἐκάλεσσα πάντας ὁμῶσ· αὐτὴ δὲ σέλας χείρεσσιν ἀνέσχον νυμφίδιον, κείνης ἀγανόφρονος εἵνεκα τιμῆσ. ἀλλ΄ ἄγε καί τινά τοι νημερτέα μῦθον ἐνίψω. εὖτ΄ ἂν ἐς ̓ηλύσιον πεδίον τεὸς υἱὸς ἵκηται, ὃν δὴ νῦν Χείρωνος ἐν ἤθεσι Κενταύροιο νηιάδες κομέουσι τεοῦ λίπτοντα γάλακτοσ, χρειώ μιν κούρης πόσιν ἔμμεναι Αἰήταο Μηδείησ· σὺ δ΄ ἄρηγε νυῷ ἑκυρή περ ἐοῦσα, ἠδ΄ αὐτῷ Πηλῆι. τί τοι χόλος ἐστήρικται; ἀάσθη. καὶ γάρ τε θεοὺς ἐπινίσσεται ἄτη. ναὶ μὲν ἐφημοσύνῃσιν ἐμαῖς ̔́ηφαιστον ὀίω λωφήσειν πρήσοντα πυρὸς μένοσ, ̔ιπποτάδην δὲ Αἴολον ὠκείας ἀνέμων ἄικας ἐρύξειν, νόσφιν ἐυσταθέος ζεφύρου, τείως κεν ἵκωνται Φαιήκων λιμένασ· σὺ δ΄ ἀκηδέα μήδεο νόστον. δεῖμα δέ τοι πέτραι καὶ ὑπέρβια κύματ΄ ἔασιν μοῦνον, ἅ κεν τρέψαιο κασιγνήτῃσι σὺν ἄλλαισ. μηδὲ σύγ΄ ἠὲ Χάρυβδιν ἀμηχανέοντας ἐάσῃς ἐσβαλέειν, μὴ πάντας ἀναβρόξασα φέρῃσιν, ἠὲ παρὰ Σκύλλης στυγερὸν κευθμῶνα νέεσθαι, Σκύλλης Αὐσονίης ὀλοόφρονοσ, ἣν τέκε Φόρκυι νυκτιπόλος ̔εκάτη, τήν τε κλείουσι Κράταιιν, μή πως σμερδαλέῃσιν ἐπαΐξασα γένυσσιν λεκτοὺς ἡρώων δηλήσεται. ἀλλ΄ ἔχε νῆα κεῖσ΄, ὅθι περ τυτθή γε παραίβασις ἔσσετ΄ ὀλέθρου."  ̔͂ως φάτο· τὴν δὲ Θέτις τοίῳ προσελέξατο μύθῳ· "Εἰ μὲν δὴ μαλεροῖο πυρὸς μένος ἠδὲ θύελλαι ζαχρηεῖς λήξουσιν ἐτήτυμον, ἦ τ΄ ἂν ἔγωγε θαρσαλέη φαίην, καὶ κύματος ἀντιόωντος νῆα σαωσέμεναι, ζεφύρου λίγα κινυμένοιο. ἀλλ΄ ὥρη δολιχήν τε καὶ ἄσπετον οἶμον ὁδεύειν, ὄφρα κασιγνήτας μετελεύσομαι, αἵ μοι ἀρωγοὶ ἔσσονται, καὶ νηὸς ὅθι πρυμνήσι΄ ἀνῆπται, ὥς κεν ὑπηῷοι μνησαίατο νόστον ἑλέσθαι." ̓͂η, καὶ ἀναΐξασα κατ΄ αἰθέρος ἔμπεσε δίναις κυανέου πόντοιο· κάλει δ΄ ἐπαμυνέμεν ἄλλας αὐτοκασιγνήτας Νηρηίδασ· αἱ δ΄ ἀίουσαι ἤντεον ἀλλήλῃσι· Θέτις δ΄ ἀγόρευεν ἐφετμὰς ̔́ηρησ· αἶψα δ΄ ἴαλλε μετ΄ Αὐσονίην ἅλα πάσασ. αὐτὴ δ΄ ὠκυτέρη ἀμαρύγματος ἠὲ βολάων ἠελίου, ὅτ΄ ἄνεισι περαίης ὑψόθι γαίησ, σεύατ΄ ἴμεν λαιψηρὰ δι΄ ὕδατοσ, ἔστ΄ ἀφίκανεν ἀκτὴν Αἰαίην Τυρσηνίδος ἠπείροιο. τοὺς δ΄ εὗρεν παρὰ νηὶ σόλῳ ῥιπῇσί τ΄ ὀιστῶν τερπομένουσ· ἡ δ΄ ἆσσον ὀρεξαμένη χερὸς ἄκρης Αἰακίδεω Πηλῆοσ· ὁ γάρ ῥά οἱ ἦεν ἀκοίτησ· οὐδέ τις εἰσιδέειν δύνατ΄ ἔμπεδον, ἀλλ΄ ἄρα τῷγε οἴῳ ἐν ὀφθαλμοῖσιν ἐείσατο, φώνησέν τε· "Μηκέτι νῦν ἀκταῖς Τυρσηνίσιν ἧσθε μένοντεσ, ἠῶθεν δὲ θοῆς πρυμνήσια λύετε νηόσ, ̔́ηρῃ πειθόμενοι ἐπαρηγόνι. τῆς γὰρ ἐφετμῇς πασσυδίῃ κοῦραι Νηρηίδες ἀντιόωσιν, νῆα διὲκ πέτρασ, αἵ τε Πλαγκταὶ καλέονται, ῥυσόμεναι. κείνη γὰρ ἐναίσιμος ὔμμι κέλευθοσ. ἀλλὰ σὺ μή τῳ ἐμὸν δείξῃς δέμασ, εὖτ΄ ἂν ἴδηαι ἀντομένην σὺν τῇσι· νόῳ δ΄ ἔχε, μή με χολώσῃς πλεῖον ἔτ΄, ἢ τὸ πάροιθεν ἀπηλεγέως ἐχόλωσασ." ̓͂η, καὶ ἔπειτ΄ ἀίδηλος ἐδύσατο βένθεα πόντου· τὸν δ΄ ἄχος αἰνὸν ἔτυψεν, ἐπεὶ πάρος οὐκέτ΄ ἰοῦσαν ἔδρακεν, ἐξότε πρῶτα λίπεν θάλαμόν τε καὶ εὐνὴν χωσαμένη ̓αχιλῆος ἀγαυοῦ νηπιάχοντοσ. ἡ μὲν γὰρ βροτέας αἰεὶ περὶ σάρκας ἔδαιεν νύκτα διὰ μέσσην φλογμῷ πυρόσ· ἤματα δ΄ αὖτε ἀμβροσίῃ χρίεσκε τέρεν δέμασ, ὄφρα πέλοιτο ἀθάνατοσ, καί οἱ στυγερὸν χροῒ γῆρας ἀλάλκοι. αὐτὰρ ὅγ΄ ἐξ εὐνῆς ἀνεπάλμενος εἰσενόησεν παῖδα φίλον σπαίροντα διὰ φλογόσ· ἧκε δ΄ ἀυτὴν σμερδαλέην ἐσιδών, μέγα νήπιοσ· ἡ δ΄ ἀίουσα τὸν μὲν ἄρ΄ ἁρπάγδην χαμάδις βάλε κεκληγῶτα, αὐτὴ δὲ πνοιῇ ἰκέλη δέμασ, ἠύτ΄ ὄνειροσ, βῆ ῥ΄ ἴμεν ἐκ μεγάροιο θοῶσ, καὶ ἐσήλατο πόντον χωσαμένη· μετὰ δ΄ οὔτι παλίσσυτος ἵκετ΄ ὀπίσσω. τῶ μιν ἀμηχανίη δῆσεν φρένασ· ἀλλὰ καὶ ἔμπης πᾶσαν ἐφημοσύνην Θέτιδος μετέειπεν ἑταίροισ. οἱ δ΄ ἄρα μεσσηγὺς λῆξαν καὶ ἔπαυσαν ἀέθλους ἐσσυμένωσ, δόρπον τε χαμεύνας τ΄ ἀμφεπένοντο, τῇς ἔνι δαισάμενοι νύκτ΄ ἄεσαν, ὡς τὸ πάροιθεν.  ̓͂ημος δ΄ ἄκρον ἔβαλλε φαεσφόρος οὐρανὸν ̓ηώσ, δὴ τότε λαιψηροῖο κατηλυσίῃ ζεφύροιο βαῖνον ἐπὶ κληῖδας ἀπὸ χθονόσ· ἐκ δὲ βυθοῖο εὐναίας εἷλκον περιγηθέες ἄλλα τε πάντα ἄρμενα μηρύοντο κατὰ χρέοσ· ὕψι δὲ λαῖφος εἴρυσσαν τανύσαντες ἐν ἱμάντεσσι κεραίησ. νῆα δ΄ ἐυκραὴς ἄνεμος φέρεν. αἶψα δὲ νῆσον καλήν, ̓ανθεμόεσσαν ἐσέδρακον, ἔνθα λίγειαι Σειρῆνες σίνοντ΄ ̓αχελωίδες ἡδείῃσιν θέλγουσαι μολπῇσιν, ὅτις παρὰ πεῖσμα βάλοιτο. τὰς μὲν ἄρ΄ εὐειδὴς ̓αχελωίῳ εὐνηθεῖσα γείνατο Τερψιχόρη, Μουσέων μία· καί ποτε Δηοῦς θυγατέρ΄ ἰφθίμην ἀδμῆτ΄ ἔτι πορσαίνεσκον ἄμμιγα μελπόμεναι· τότε δ΄ ἄλλο μὲν οἰωνοῖσιν, ἄλλο δὲ παρθενικῇς ἐναλίγκιαι ἔσκον ἰδέσθαι. αἰεὶ δ΄ εὐόρμου δεδοκημέναι ἐκ περιωπῆς ἦ θαμὰ δὴ πολέων μελιηδέα νόστον ἕλοντο, τηκεδόνι φθινύθουσαι· ἀπηλεγέως δ΄ ἄρα καὶ τοῖς ἵεσαν ἐκ στομάτων ὄπα λείριον. οἱ δ΄ ἀπὸ νηὸς ἤδη πείσματ΄ ἔμελλον ἐπ΄ ἠιόνεσσι βαλέσθαι, εἰ μὴ ἄρ΄ Οἰάγροιο πάις Θρηίκιος ̓ορφεὺς Βιστονίην ἐνὶ χερσὶν ἑαῖς φόρμιγγα τανύσσας κραιπνὸν ἐυτροχάλοιο μέλος κανάχησεν ἀοιδῆσ, ὄφρ΄ ἄμυδις κλονέοντος ἐπιβρομέωνται ἀκουαὶ κρεγμῷ· παρθενικὴν δ΄ ἐνοπὴν ἐβιήσατο φόρμιγξ. νῆα δ΄ ὁμοῦ ζέφυρός τε καὶ ἠχῆεν φέρε κῦμα πρυμνόθεν ὀρνύμενον· ταὶ δ΄ ἄκριτον ἵεσαν αὐδήν. ἀλλὰ καὶ ὧς Τελέοντος ἐὺς πάισ, οἶος ἑταίρων προφθάμενοσ, ξεστοῖο κατὰ ζυγοῦ ἔνθορε πόντῳ Βούτησ, Σειρήνων λιγυρῇ ὀπὶ θυμὸν ἰανθείσ· νῆχε δὲ πορφυρέοιο δι΄ οἴδματοσ, ὄφρ΄ ἐπιβαίη, σχέτλιοσ. ἦ τέ οἱ αἶψα καταυτόθι νόστον ἀπηύρων, ἀλλά μιν οἰκτείρασα θεὰ ̓́ερυκος μεδέουσα Κύπρις ἔτ΄ ἐν δίναις ἀνερέψατο, καί ῥ΄ ἐσάωσεν πρόφρων ἀντομένη Λιλυβηίδα ναιέμεν ἄκρην. οἱ δ΄ ἄχεϊ σχόμενοι τὰς μὲν λίπον, ἄλλα δ΄ ὄπαζον κύντερα μιξοδίῃσιν ἁλὸς ῥαιστήρια νηῶν. τῇ μὲν γὰρ Σκύλλης λισσὴ προυφαίνετο πέτρη· τῇ δ΄ ἄμοτον βοάασκεν ἀναβλύζουσα Χάρυβδισ· ἄλλοθι δὲ Πλαγκταὶ μεγάλῳ ὑπὸ κύματι πέτραι ῥόχθεον, ᾗχι πάροιθεν ἀπέπτυεν αἰθομένη φλὸξ ἄκρων ἐκ σκοπέλων, πυριθαλπέος ὑψόθι πέτρησ, καπνῷ δ΄ ἀχλυόεις αἰθὴρ πέλεν, οὐδέ κεν αὐγὰς ἔδρακες ἠελίοιο. τότ΄ αὖ λήξαντος ἀπ΄ ἔργων ̔ηφαίστου θερμὴν ἔτι κήκιε πόντος ἀυτμήν. ἔνθα σφιν κοῦραι Νηρηίδες ἄλλοθεν ἄλλαι ἤντεον· ἡ δ΄ ὄπιθεν πτέρυγος θίγε πηδαλίοιο δῖα Θέτισ, Πλαγκτῇσιν ἐνὶ σπιλάδεσσιν ἐρύσσαι. ὡς δ΄ ὁπόταν δελφῖνες ὑπὲξ ἁλὸς εὐδιόωντες σπερχομένην ἀγεληδὸν ἑλίσσωνται περὶ νῆα, ἄλλοτε μἑν προπάροιθεν ὁρώμενοι, ἄλλοτ΄ ὄπισθεν, ἄλλοτε παρβολάδην, ναύτῃσι δὲ χάρμα τέτυκται· ὧς αἱ ὑπεκπροθέουσαι ἐπήτριμοι εἱλίσσοντο ̓αργῴῃ περὶ νηί, Θέτις δ΄ ἴθυνε κέλευθον. καί ῥ΄ ὅτε δὴ Πλαγκτῇσιν ἐνιχρίμψεσθαι ἔμελλον, αὐτίκ΄ ἀνασχόμεναι λευκοῖς ἐπὶ γούνασι πέζασ, ὑψοῦ ἐπ΄ αὐτάων σπιλάδων καὶ κύματος ἀγῆς ῥώοντ΄ ἔνθα καὶ ἔνθα διασταδὸν ἀλλήλῃσιν. τὴν δὲ παρηορίην κόπτεν ῥόοσ· ἀμφὶ δὲ κῦμα λάβρον ἀειρόμενον πέτραις ἐπικαχλάζεσκεν, αἵ θ΄ ὁτὲ μὲν κρημνοῖς ἐναλίγκιαι ἠέρι κῦρον, ἄλλοτε δὲ βρύχιαι νεάτῳ ὑπὸ πυθμένι πόντου ἠρήρειν, τὸ δὲ πολλὸν ὑπείρεχεν ἄγριον οἶδμα. αἱ δ΄, ὥστ΄ ἠμαθόεντος ἐπισχεδὸν αἰγιαλοῖο παρθενικαί, δίχα κόλπον ἐπ΄ ἰξύας εἱλίξασαι σφαίρῃ ἀθύρουσιν περιηγέι· αἱ μὲν ἔπειτα ἄλλη ὑπ΄ ἐξ ἄλλης δέχεται καὶ ἐς ἠέρα πέμπει ὕψι μεταχρονίην· ἡ δ΄ οὔποτε πίλναται οὔδει· ὧς αἱ νῆα θέουσαν ἀμοιβαδὶς ἄλλοθεν ἄλλη πέμπε διηερίην ἐπὶ κύμασιν, αἰὲν ἄπωθεν πετράων· περὶ δέ σφιν ἐρευγόμενον ζέεν ὕδωρ. τὰς δὲ καὶ αὐτὸς ἄναξ κορυφῆς ἔπι λισσάδος ἄκρης ὀρθὸς ἐπὶ στελεῇ τυπίδος βαρὺν ὦμον ἐρείσας ̔́ηφαιστος θηεῖτο, καὶ αἰγλήεντος ὕπερθεν οὐρανοῦ ἑστηυῖα Διὸς δάμαρ· ἀμφὶ δ΄ ̓αθήνῃ βάλλε χέρασ, τοῖόν μιν ἔχεν δέος εἰσορόωσαν. ὅσση δ΄ εἰαρινοῦ μηκύνεται ἤματος αἶσα, τοσσάτιον μογέεσκον ἐπὶ χρόνον, ὀχλίζουσαι νῆα διὲκ πέτρας πολυηχέασ· οἱ δ΄ ἀνέμοιο αὖτις ἐπαυρόμενοι προτέρω θέον· ὦκα δ΄ ἄμειβον Θρινακίης λειμῶνα, βοῶν τροφὸν ̓ηελίοιο. ἔνθ΄ αἱ μὲν κατὰ βένθος ἀλίγκιαι αἰθυίῃσιν δῦνον, ἐπεί ῥ΄ ἀλόχοιο Διὸς πόρσυνον ἐφετμάσ. τοὺς δ΄ ἄμυδις βληχή τε δι΄ ἠέρος ἵκετο μήλων, μυκηθμός τε βοῶν αὐτοσχεδὸν οὔατ΄ ἔβαλλεν. καὶ τὰ μὲν ἑρσήεντα κατὰ δρία ποιμαίνεσκεν ὁπλοτέρη Φαέθουσα θυγατρῶν ̓ηελίοιο, ἀργύρεον χαῖον παλάμῃ ἔνι πηχύνουσα· Λαμπετίη δ΄ ἐπὶ βουσὶν ὀρειχάλκοιο φαεινοῦ πάλλεν ὀπηδεύουσα καλαύροπα. τὰς δὲ καὶ αὐτοὶ βοσκομένας ποταμοῖο παρ΄ ὕδασιν εἰσορόωντο ἂμ πεδίον καὶ ἕλος λειμώνιον· οὐδέ τις ἦεν κυανέη μετὰ τῇσι δέμασ, πᾶσαι δὲ γάλακτι εἰδόμεναι, χρυσέοισι κεράασι κυδιάασκον. καὶ μὲν τὰς παράμειβον ἐπ΄ ἤματι· νυκτὶ δ΄ ἰούσῃ πεῖρον ἁλὸς μέγα λαῖτμα κεχαρμένοι, ὄφρα καὶ αὖτις ̓ηὼς ἠριγενὴς φέγγος βάλε νισσομένοισιν.  ̓́εστι δέ τις πορθμοῖο παροιτέρη ̓ιονίοιο ἀμφιλαφὴς πίειρα Κεραυνίῃ εἰν ἁλὶ νῆσοσ, ᾗ ὕπο δὴ κεῖσθαι δρέπανον φάτισ--ἵλατε Μοῦσαι, οὐκ ἐθέλων ἐνέπω προτέρων ἔποσ--ᾧ ἀπὸ πατρὸς μήδεα νηλειῶς ἔταμεν Κρόνοσ· οἱ δέ ἑ Δηοῦς κλείουσι χθονίης καλαμητόμον ἔμμεναι ἅρπην. Δηὼ γὰρ κείνῃ ἐνὶ δή ποτε νάσσατο γαίῃ, Τιτῆνας δ΄ ἔδαε στάχυν ὄμπνιον ἀμήσασθαι, Μάκριδα φιλαμένη. Δρεπάνη τόθεν ἐκλήισται οὔνομα, Φαιήκων ἱερὴ τροφόσ· ὧς δὲ καὶ αὐτοὶ αἵματος Οὐρανίοιο γένος Φαίηκες ἔασιν. τοὺς ̓αργὼ πολέεσσιν ἐνισχομένη καμάτοισιν Θρινακίης αὔρῃς ἵκετ΄ ἐξ ἁλόσ· οἱ δ΄ ἀγανῇσιν ̓αλκίνοος λαοί τε θυηπολίῃσιν ἰόντας δειδέχατ΄ ἀσπασίωσ· ἐπὶ δέ σφισι καγχαλάασκεν πᾶσα πόλισ· φαίης κεν ἑοῖς ἐπὶ παισὶ γάνυσθαι. καὶ δ΄ αὐτοὶ ἥρωες ἀνὰ πληθὺν κεχάροντο, τῷ ἴκελοι, οἷόν τε μεσαιτάτῃ ἐμβεβαῶτες Αἱμονίῃ· μέλλον δὲ βοῇ ἔνι θωρήξεσθαι· ὧδε μάλ΄ ἀγχίμολον στρατὸς ἄσπετος ἐξεφαάνθη Κόλχων, οἳ Πόντοιο κατὰ στόμα καὶ διὰ πέτρας Κυανέας μαστῆρες ἀριστήων ἐπέρησαν. Μήδειαν δ΄ ἔξαιτον ἑοῦ ἐς πατρὸς ἄγεσθαι ἵεντ΄ ἀπροφάτωσ, ἠὲ στονόεσσαν ἀυτὴν νωμήσειν χαλεπῇσιν ὁμόκλεον ἀτροπίῃσιν αὖθί τε καὶ μετέπειτα σὺν Αἰήταο κελεύθῳ. ἀλλά σφεας κατέρυκεν ἐπειγομένους πολέμοιο κρείων ̓αλκίνοοσ. λελίητο γὰρ ἀμφοτέροισιν δηιοτῆτος ἄνευθεν ὑπέρβια νείκεα λῦσαι. κούρη δ΄ οὐλομένῳ ὑπὸ δείματι πολλὰ μὲν αὐτοὺς Αἰσονίδεω ἑτάρους μειλίσσετο, πολλὰ δὲ χερσὶν ̓αρήτης γούνων ἀλόχου θίγεν ̓αλκινόοιο· "Γουνοῦμαι, βασίλεια· σὺ δ΄ ἵλαθι, μηδέ με Κόλχοις ἐκδώῃς ᾧ πατρὶ κομιζέμεν, εἴ νυ καὶ αὐτὴ ἀνθρώπων γενεῆς μία φέρβεαι, οἷσιν ἐς ἄτην ὠκύτατος κούφῃσι θέει νόος ἀμπλακίῃσιν. ὡς ἐμοὶ ἐκ πυκιναὶ ἔπεσον φρένεσ, οὐ μὲν ἕκητι μαργοσύνησ. ἴστω δ΄ ἱερὸν φάος ̓ηελίοιο, ἴστω νυκτιπόλου Περσηίδος ὄργια κούρησ, μὴ μὲν ἐγὼν ἐθέλουσα σὺν ἀνδράσιν ἀλλοδαποῖσιν κεῖθεν ἀφωρμήθην· στυγερὸν δέ με τάρβος ἔπεισεν τῆσγε φυγῆς μνήσασθαι, ὅτ΄ ἤλιτον· οὐδέ τις ἄλλη μῆτις ἔην. ἔτι μοι μίτρη μένει, ὡς ἐνὶ πατρὸς δώμασιν, ἄχραντος καὶ ἀκήρατοσ. ἀλλ΄ ἐλέαιρε, πότνα, τεόν τε πόσιν μειλίσσεο· σοὶ δ΄ ὀπάσειαν ἀθάνατοι βίοτόν τε τελεσφόρον ἀγλαΐην τε καὶ παῖδας καὶ κῦδος ἀπορθήτοιο πόληοσ." Τοῖα μὲν ̓αρήτην γουνάζετο δάκρυ χέουσα· τοῖα δ΄ ἀριστήων ἐπαμοιβαδὶς ἄνδρα ἕκαστον· "̔υμέων, ὦ πέρι δὴ μέγα φέρτατοι, ἀμφί τ΄ ἀέθλοις ὧν κάμον ὑμετέροισιν, ἀτύζομαι· ἧς ἰότητι ταύρους τ΄ ἐζεύξασθε, καὶ ἐκ θέρος οὐλοὸν ἀνδρῶν κείρατε γηγενέων· ἧς εἵνεκεν Αἱμονίηνδε χρύσεον αὐτίκα κῶας ἀνάξετε νοστήσαντεσ. ἥδ΄ ἐγώ, ἣ πάτρην τε καὶ οὓς ὤλεσσα τοκῆασ, ἣ δόμον, ἣ σύμπασαν ἐυφροσύνην βιότοιο· ὔμμι δὲ καὶ πάτρην καὶ δώματα ναιέμεν αὖτις ἤνυσα· καὶ γλυκεροῖσιν ἔτ΄ εἰσόψεσθε τοκῆας ὄμμασιν· αὐτὰρ ἐμοὶ ἀπὸ δὴ βαρὺς εἵλετο δαίμων ἀγλαΐασ· στυγερὴ δὲ σὺν ὀθνείοις ἀλάλημαι. δείσατε συνθεσίας τε καὶ ὅρκια, δείσατ΄ ̓ερινὺν ̔ικεσίην, νέμεσίν τε θεῶν, ἐς χεῖρας ἰοῦσαν Αἰήτεω λώβῃ πολυπήμονι δῃωθῆναι. οὐ νηούσ, οὐ πύργον ἐπίρροθον, οὐκ ἀλεωρὴν ἄλλην, οἰόθι δὲ προτιβάλλομαι ὑμέας αὐτουσ. σχέτλιοι ἀτροπίης καὶ ἀνηλέεσ· οὐδ΄ ἐνὶ θυμῷ αἰδεῖσθε ξείνης μ΄ ἐπὶ γούνατα χεῖρας ἀνάσσης δερκόμενοι τείνουσαν ἀμήχανον· ἀλλά κε πᾶσιν, κῶας ἑλεῖν μεμαῶτεσ, ἐμίξατε δούρατα Κόλχοις αὐτῷ τ΄ Αἰήτῃ ὑπερήνορι· νῦν δ΄ ἐλάθεσθε ἠνορέησ, ὅτε μοῦνοι ἀποτμηγέντες ἔασιν."  ̔͂ως φάτο λισσομένη· τῶν δ΄ ὅντινα γουνάζοιτο, ὅς μιν θαρσύνεσκεν ἐρητύων ἀχέουσαν. σεῖον δ΄ ἐγχείας εὐήκεας ἐν παλάμῃσιν, φάσγανά τ΄ ἐκ κολεῶν. οὐδὲ σχήσεσθαι ἀρωγῆς ἔννεπον, εἴ κε δίκης ἀλιτήμονος ἀντιάσειεν. στρευγομένοις δ΄ ἀν΄ ὅμιλον ἐπήλυθεν εὐνήτειρα Νὺξ ἔργων ἄνδρεσσι, κατευκήλησε δὲ πᾶσαν γαῖαν ὁμῶσ· τὴν δ΄ οὔτι μίνυνθά περ εὔνασεν ὕπνοσ, ἀλλά οἱ ἐν στέρνοις ἀχέων εἱλίσσετο θυμόσ. οἷον ὅτε κλωστῆρα γυνὴ ταλαεργὸς ἑλίσσει ἐννυχίη· τῇ δ΄ ἀμφὶ κινύρεται ὀρφανὰ τέκνα χηροσύνῃ πόσιοσ· σταλάει δ΄ ὑπὸ δάκρυ παρειὰς μνωομένησ, οἵη μιν ἐπὶ σμυγερὴ λάβεν αἶσα· ὧς τῆς ἰκμαίνοντο παρηίδεσ· ἐν δέ οἱ ἦτορ ὀξείῃς εἰλεῖτο πεπαρμένον ἀμφ΄ ὀδύνῃσιν. Τὼ δ΄ ἔντοσθε δόμοιο κατὰ πτόλιν, ὡς τὸ πάροιθεν, κρείων ̓αλκίνοος πολυπότνιά τ΄ ̓αλκινόοιο ̓αρήτη ἄλοχοσ, κούρης πέρι μητιάασκον οἷσιν ἐνὶ λεχέεσσι διὰ κνέφασ· οἷα δ΄ ἀκοίτην κουρίδιον θαλεροῖσι δάμαρ προσπτύσσετο μύθοισ· "Ναὶ φίλοσ, εἰ δ΄ ἄγε μοι πολυκηδέα ῥύεο Κόλχων παρθενικήν, Μινύῃσι φέρων χάριν. ἐγγύθι δ΄ ̓́αργος ἡμετέρης νήσοιο καὶ ἀνέρες Αἱμονιῆεσ· Αἰήτης δ΄ οὔτ΄ ἂρ ναίει σχεδόν, οὐδέ τι ἴδμεν Αἰήτην, ἀλλ΄ οἶον ἀκούομεν· ἥδε δὲ κούρη αἰνοπαθὴς κατά μοι νόον ἔκλασεν ἀντιόωσα. μή μιν, ἄναξ, Κόλχοισι πόροις ἐς πατρὸς ἄγεσθαι. ἀάσθη, ὅτε πρῶτα βοῶν θελκτήρια δῶκεν φάρμακά οἱ· σχεδόθεν δὲ κακῷ κακόν, οἷά τε πολλὰ ῥέζομεν ἀμπλακίῃσιν, ἀκειομένη ὑπάλυξεν πατρὸς ὑπερφιάλοιο βαρὺν χόλον. αὐτὰρ ̓ιήσων, ὡς ἀίω, μεγάλοισιν ἐνίσχεται ἐξ ἕθεν ὅρκοισ, κουριδίην θήσεσθαι ἐνὶ μεγάροισιν ἄκοιτιν, τῶ, φίλε, μήτ΄ οὖν αὐτὸν ἑκὼν ἐπίορκον ὀμόσσαι θείης Αἰσονίδην, μήτ΄ ἄσχετα σεῖο ἕκητι παῖδα πατὴρ θυμῷ κεκοτηότι δηλήσαιτο. λίην γὰρ δύσζηλοι ἑαῖς ἐπὶ παισὶ τοκῆεσ· οἷα μὲν ̓αντιόπην εὐώπιδα μήσατο Νυκτεύσ· οἷα δὲ καὶ Δανάη πόντῳ ἔνι πήματ΄ ἀνέτλη, πατρὸς ἀτασθαλίῃσι· νέον γε μέν, οὐδ΄ ἀποτηλοῦ, ὑβριστὴς ̓́εχετος γλήναις ἔνι χάλκεα κέντρα πῆξε θυγατρὸς ἑῆσ· στονόεντι δὲ κάρφεται οἴτῳ ὀρφναίῃ ἐνὶ χαλκὸν ἀλετρεύουσα καλιῇ." ̔͂ως ἔφατ΄ ἀντομένη· τοῦ δὲ φρένες ἰαίνοντυ ἧς ἀλόχου μύθοισιν, ἔπος δ΄ ἐπὶ τοῖον ἔειπεν· "̓αρήτη, καί κεν σὺν τεύχεσιν ἐξελάσαιμι Κόλχουσ, ἡρώεσσι φέρων χάριν, εἵνεκα κούρησ. ἀλλὰ Διὸς δείδοικα δίκην ἰθεῖαν ἀτίσσαι. οὐδὲ μὲν Αἰήτην ἀθεριζέμεν, ὡς ἀγορεύεισ, λώιον· οὐ γάρ τις βασιλεύτερος Αἰήταο. καί κ΄ ἐθέλων, ἕκαθέν περ, ἐφ΄ ̔ελλάδι νεῖκος ἄγοιτο. τῶ μ΄ ἐπέοικε δίκην, ἥτις μετὰ πᾶσιν ἀρίστη ἔσσεται ἀνθρώποισι, δικαζέμεν· οὐδέ σε κεύσω. παρθενικὴν μὲν ἐοῦσαν ἑῷ ἀπὸ πατρὶ κομίσσαι ἰθύνω· λέκτρον δὲ σὺν ἀνέρι πορσαίνουσαν οὔ μιν ἑοῦ πόσιος νοσφίσσομαι· οὐδέ, γενέθλην εἴ τιν΄ ὑπὸ σπλάγχνοισι φέρει, δῄοισιν ὀπάσσω."  ̔͂ως ἄρ΄ ἔφη· καὶ τὸν μέν ἐπισχεδὸν εὔνασεν                     ὕπνοσ. ἡ δ΄ ἔπος ἐν θυμῷ πυκινὸν βάλετ΄· αὐτίκα δ΄ ὦρτο ἐκ λεχέων ἀνὰ δῶμα· συνήιξαν δὲ γυναῖκες ἀμφίπολοι, δέσποιναν ἑὴν μέτα ποιπνύουσαι. σῖγα δ΄ ἑὸν κήρυκα καλεσσαμένη προσέειπεν, ᾗσιν ἐπιφροσύνῃσιν ἐποτρυνέουσα μιγῆναι Αἰσονίδην κούρῃ, μηδ΄ ̓αλκίνοον βασιλῆα λίσσεσθαι· τὸ γὰρ αὐτὸς ἰὼν Κόλχοισι δικάσσει, παρθενικὴν μὲν έοῦσαν ἑοῦ ποτὶ δώματα πατρὸς ἐκδώσειν, λέκτρον δὲ σὺν ἀνέρι πορσαίνουσαν οὐκέτι κουριδίης μιν ἀποτμήξειν φιλότητοσ. ̔͂ως ἄρ΄ ἔφη· τὸν δ΄ αἶψα πόδες φέρον ἐκ μεγάροιο, ὥς κεν ̓ιήσονι μῦθον ἐναίσιμον ἀγγείλειεν ̓αρήτης βουλάς τε θεουδέος ̓αλκινόοιο. τοὺς δ΄ εὗρεν παρὰ νηὶ σὺν ἔντεσιν ἐγρήσσοντας ̔υλλικῷ ἐν λιμένι, σχεδὸν ἄστεοσ· ἐκ δ΄ ἄρα πᾶσαν πέφραδεν ἀγγελίην· γήθησε δὲ θυμὸς ἑκάστου ἡρώων· μάλα γάρ σφιν ἑαδότα μῦθον ἔειπεν. Αὐτίκα δὲ κρητῆρα κερασσάμενοι μακάρεσσιν, ἣ θέμισ, εὐαγέως ἐπιβώμια μῆλ΄ ἐρύσαντεσ, αὐτονυχὶ κούρῃ θαλαμήιον ἔντυον εὐνὴν ἄντρῳ ἐν ἠγαθέῳ, τόθι δή ποτε Μάκρις ἔναιεν, κούρη ̓αρισταίοιο μελίφρονοσ, ὅς ῥα μελισσέων ἔργα πολυκμήτοιό τ΄ ἀνεύρατο πῖαρ ἐλαίησ. κείνη δὴ πάμπρωτα Διὸς Νυσήιον υἷα Εὐβοίης ἔντοσθεν ̓αβαντίδος ᾧ ἐνὶ κόλπῳ δέξατο, καὶ μέλιτι ξηρὸν περὶ χεῖλος ἔδευσεν, εὖτέ μιν ̔ερμείας φέρεν ἐκ πυρόσ· ἔδρακε δ΄ ̔́ηρη, καί ἑ χολωσαμένη πάσης ἐξήλασε νήσου. ἡ δ΄ ἄρα Φαιήκων ἱερῷ ἐνὶ τηλόθεν ἄντρῳ νάσσατο, καὶ πόρεν ὄλβον ἀθέσφατον ἐνναέτῃσιν. ἔνθα τότ΄ ἐστόρεσαν λέκτρον μέγα· τοῖο δ΄ ὕπερθεν χρύσεον αἰγλῆεν κῶας βάλον, ὄφρα πέλοιτο τιμήεις τε γάμος καὶ ἀοίδιμοσ. ἄνθεα δέ σφιν νύμφαι ἀμεργόμεναι λευκοῖς ἐνὶ ποικίλα κόλποις ἐσφόρεον· πάσας δὲ πυρὸς ὣς ἄμφεπεν αἴγλη· τοῖον ἀπὸ χρυσέων θυσάνων ἀμαρύσσετο φέγγοσ. δαῖε δ΄ ἐν ὀφθαλμοῖς γλυκερὸν πόθον· ἴσχε δ΄ ἑκάστην αἰδὼς ἱεμένην περ ὅμως ἐπὶ χεῖρα βαλέσθαι. αἱ μέν τ΄ Αἰγαίου ποταμοῦ καλέοντο θύγατρεσ· αἱ δ΄ ὄρεος κορυφὰς Μελιτηίου ἀμφενέμοντο· αἱ δ΄ ἔσαν ἐκ πεδίων ἀλσηίδεσ. ὦρσε γὰρ αὐτὴ ̔́ηρη Ζηνὸς ἄκοιτισ, ̓ιήσονα κυδαίνουσα. κεῖνο καὶ εἰσέτι νῦν ἱερὸν κληίζεται ἄντρον Μηδείησ, ὅθι τούσγε σὺν ἀλλήλοισιν ἔμιξαν τεινάμεναι ἑανοὺς εὐώδεασ. οἱ δ΄ ἐνὶ χερσὶν δούρατα νωμήσαντες ἀρήια, μὴ πρὶν ἐς ἀλκὴν δυσμενέων ἀίδηλος ἐπιβρίσειεν ὅμιλοσ, κράατα δ΄ εὐφύλλοις ἐστεμμένοι ἀκρεμόνεσσιν, ἐμμελέωσ, ̓ορφῆος ὑπαὶ λίγα φορμίζοντος νυμφιδίαις ὑμέναιον ἐπὶ προμολῇσιν ἄειδον. οὐ μὲν ἐν ̓αλκινόοιο γάμον μενέαινε τελέσσαι ἥρως Αἰσονίδησ, μεγάροις δ΄ ἐνὶ πατρὸς ἑοῖο, νοστήσας ἐς ̓ιωλκὸν ὑπότροποσ· ὧς δὲ καὶ αὐτὴ Μήδεια φρονέεσκε· τότ΄ αὖ χρεὼ ἦγε μιγῆναι. ἀλλὰ γὰρ οὔποτε φῦλα δυηπαθέων ἀνθρώπων τερπωλῆς ἐπέβημεν ὅλῳ ποδί· σὺν δέ τις αἰεὶ πικρὴ παρμέμβλωκεν ἐυφροσύνῃσιν ἀνίη. τῶ καὶ τοὺς γλυκερῇ περ ἰαινομένους φιλότητι δεῖμ΄ ἔχεν, εἰ τελέοιτο διάκρισις ̓αλκινόοιο.  ̓ηὼς δ΄ ἀμβροσίοισιν ἀνερχομένη φαέεσσιν λῦε κελαινὴν νύκτα δι΄ ἠέροσ· αἱ δ΄ ἐγέλασσαν ἠιόνες νήσοιο καὶ ἑρσήεσσαι ἄπωθεν ἀτραπιτοὶ πεδίων· ἐν δὲ θρόος ἔσκεν ἀγυιαῖσ· κίνυντ΄ ἐνναέται μὲν ἀνὰ πτόλιν, οἱ δ΄ ἀποτηλοῦ Κόλχοι Μακριδίης ἐπὶ πείρασι χερνήσοιο. αὐτίκα δ΄ ̓αλκίνοος μετεβήσετο συνθεσίῃσιν ὃν νόον ἐξερέων κούρης ὕπερ· ἐν δ΄ ὅγε χειρὶ σκῆπτρον ἔχεν χρυσοῖο δικασπόλον, ᾧ ὕπο λαοὶ ἰθείας ἀνὰ ἄστυ διεκρίνοντο θέμιστασ. τῷ δὲ καὶ ἑξείης πολεμήια τεύχεα δύντες Φαιήκων οἱ ἄριστοι ὁμιλαδὸν ἐστιχόωντο. ἥρωας δὲ γυναῖκες ἀολλέες ἔκτοθι πύργων βαῖνον ἐποψόμεναι· σὺν δ΄ ἀνέρες ἀγροιῶται ἤντεον εἰσαΐοντεσ, ἐπεὶ νημερτέα βάξιν ̔́ηρη ἐπιπροέηκεν. ἄγεν δ΄ ὁ μὲν ἔκκριτον ἄλλων ἀρνειὸν μήλων, ὁ δ΄ ἀεργηλὴν ἔτι πόρϝιν· ἄλλοι δ΄ ἀμφιφορῆας ἐπισχεδὸν ἵστασαν οἴνου κίρνασθαι· θυέων δ΄ ἀποϝηλόθι κήκιε λιγνύσ. αἱ δὲ πολυκμήτους ἑανοὺς φέρον, οἷα γυναῖκεσ, μείλιά τε χρυσοῖο καὶ ἀλλοίην ἐπὶ τοῖσιν ἀγλαΐην, οἵην τε νεόζυγες ἐντύνονται· θάμβευν δ΄ εἰσορόωσαι ἀριπρεπέων ἡρώων εἴδεα καὶ μορφάσ, ἐν δέ σφισιν Οἰάγροιο υἱὸν ὑπαὶ φόρμιγγος ἐυκρέκτου καὶ ἀοιδῆς ταρφέα σιγαλόεντι πέδον κροτέοντα πεδίλῳ. νύμφαι δ΄ ἄμμιγα πᾶσαι, ὅτε μνήσαιτο γάμοιο, ἱμερόενθ΄ ὑμέναιον ἀνήπυον· ἄλλοτε δ΄ αὖτε οἰόθεν οἶαι ἄειδον ἑλισσόμεναι περὶ κύκλον, ̔́ηρη, σεῖο ἕκητι· σὺ γὰρ καὶ ἐπὶ φρεσὶ θῆκας ̓αρήτῃ, πυκινὸν φάσθαι ἔπος ̓αλκινόοιο. αὐτὰρ ὅγ΄ ὡς τὰ πρῶτα δίκης ἀνὰ πείρατ΄ ἔειπεν ἰθείησ, ἤδη δὲ γάμου τέλος ἐκλήιστο, ἔμπεδον ὧς ἀλέγυνε διαμπερέσ· οὐδέ ἑ τάρβος οὐλοόν, οὐδὲ βαρεῖαι ἐπήλυθον Αἰήταο μήνιεσ, ἀρρήκτοισι δ΄ ἐνιζεύξας ἔχεν ὅρκοισ. τῶ καὶ ὅτ΄ ἠλεμάτως Κόλχοι μάθον ἀντιόωντεσ, καί σφεας ἠὲ θέμιστας ἑὰς εἴρυσθαι ἄνωγεν, ἢ λιμένων γαίης τ΄ ἀποτηλόθι νῆας ἐέργειν, δὴ τότε μιν βασιλῆος ἑοῦ τρομέοντας ἐνιπὰς δέχθαι μειλίξαντο συνήμονασ· αὖθι δὲ νήσῳ δὴν μάλα Φαιήκεσσι μετ΄ ἀνδράσι ναιετάασκον, εἰσότε Βακχιάδαι, γενεὴν ̓εφύρηθεν ἐόντεσ, ἀνέρες ἐννάσσαντο μετὰ χρόνον· οἱ δὲ περαίην νῆσον ἔβαν· κεῖθεν δὲ Κεραύνια μέλλον ̓αβάντων οὔρεα, Νεσταίους τε καὶ ̓́ωρικον εἰσαφικέσθαι· ἀλλὰ τὰ μὲν στείχοντος ἄδην αἰῶνος ἐτύχθη. Μοιράων δ΄ ἔτι κεῖσε θύη ἐπέτεια δέχονται καὶ Νυμφέων Νομίοιο καθ΄ ἱερὸν ̓λπόλλωνος βωμοί, τοὺς Μήδεια καθίσσατο. πολλὰ δ΄ ἰοῦσιν ̓λλκίνοος Μινύαις ξεινήια, πολλὰ δ΄ ὄπασσεν ̓λρήτη· μετὰ δ΄ αὖτε δυώδεκα δῶκεν ἕπεσθαι Μηδείῃ δμωὰς Φαιηκίδας ἐκ μεγάροιο. ἤματι δ΄ ἑβδομάτῳ Δρεπάνην λίπον· ἤλυθε δ΄ οὖρος ἀκραὴς ἠῶθεν ὑπὲκ Διόσ· οἱ δ΄ ἀνέμοιο πνοιῇ ἐπειγόμ??ἰοι προτέρω θέον. ἀλλὰ γὰρ οὔπω αἴσιμον ἦν ἐπιβῆναι ̓αχαιίδος ἡρώεσσιν, ὄφρ΄ ἔτι καὶ Λιβύης ἐπὶ πείρασιν ὀτλήσειαν.  ̓́ηδη μέν ποθι κόλπον ἐπώνυμον ̓λμβρακιήων, ἤδη Κουρῆτιν ἔλιπον χθόνα πεπταμένοισιν λαίφεσι καὶ στεινὰς αὐταῖς σὺν ̓εχινάσι νήσους ἑξείησ, Πέλοπος δὲ νέον κατεφαίνετο γαῖα· καὶ τότ΄ ἀναρπάγδην ὀλοὴ βορέαο θύελλα μεσσηγὺς πέλαγόσδε Λιβυστικὸν ἐννέα πάσας νύκτας ὁμῶς καὶ τόσσα φέρ΄ ἤματα, μέχρις ἵκοντο προπρὸ μάλ΄ ἔνδοθι Σύρτιν, ὅθ΄ οὐκέτι νόστος ὀπίσσω νηυσὶ πέλει, ὅτε τόνγε βιῴατο κόλπον ἱκέσθαι. πάντῃ γὰρ τέναγοσ, πάντῃ μνιόεντα βυθοῖο τάρφεα· κωφὴ δέ σφιν ἐπιβλύει ὕδατος ἄχνη· ἠερίη δ΄ ἄμαθος παρακέκλιται· οὐδέ τι κεῖσε ἑρπετόν, οὐδὲ ποτητὸν ἀείρεται. ἔνθ΄ ἄρα τούσγε πλυμμυρίσ--καὶ γάρ τ΄ ἀναχάζεται ἠπείροιο ἦ θαμὰ δὴ τόδε χεῦμα, καὶ ἂψ ἐπερεύγεται ἀκτὰς λάβρον ἐποιχόμενον--μυχάτῃ ἐνέωσε τάχιστα ἠιόνι, τρόπιος δὲ μάλ΄ ὕδασι παῦρον ἔλειπτο. οἱ δ΄ ἀπὸ νηὸς ὄρουσαν, ἄχος δ΄ ἕλεν εἰσορόωντας ἠέρα καὶ μεγάλης νῶτα χθονὸς ἠέρι ἶσα, τηλοῦ ὑπερτείνοντα διηνεκέσ· οὐδέ τιν΄ ἀρδμόν, οὐ πάτον, οὐκ ἀπάνευθε κατηυγάσσαντο βοτήρων αὔλιον, εὐκήλῳ δὲ κατείχετο πάντα γαλήνῃ. ἄλλος δ΄ αὖτ΄ ἄλλον τετιημένος ἐξερέεινεν· "Τίς χθὼν εὔχεται ἥδε; πόθι ξυνέωσαν ἄελλαι ἡμέασ; αἴθ΄ ἔτλημεν, ἀφειδέες οὐλομένοιο δείματοσ, αὐτὰ κέλευθα διαμπερὲς ὁρμηθῆναι πετράων. ἦ τ΄ ἂν καὶ ὑπὲρ Διὸς αἶσαν ἰοῦσιν βέλτερον ἦν μέγα δή τι μενοινώοντας ὀλέσθαι. νῦν δὲ τί κεν ῥέξαιμεν, ἐρυκόμενοι ἀνέμοισιν αὖθι μένειν τυτθόν περ ἐπὶ χρόνον; οἷον ἐρήμη πέζα διωλυγίης ἀναπέπταται ἠπείροιο." ̔͂ως ἄρ΄ ἔφη· μετὰ δ΄ αὐτὸς ἀμηχανίῃ κακότητος ἰθυντὴρ ̓αγκαῖος ἀκηχέμενος ἀγόρευσεν· "̓ωλόμεθ΄ αἰνότατον δῆθεν μόρον, οὐδ΄ ὑπάλυξις ἔστ΄ ἄτησ· πάρα δ΄ ἄμμι τὰ κύντατα πημανθῆναι τῇδ΄ ἐπ΄ ἐρημαίῃ πεπτηότασ, εἰ καὶ ἀῆται χερσόθεν ἀμπνεύσειαν· ἐπεὶ τεναγώδεα λεύσσω τῆλε περισκοπέων ἅλα πάντοθεν· ἤλιθα δ΄ ὕδωρ ξαινόμενον πολιῇσιν ἐπιτροχάει ψαμάθοισιν. καί κεν ἐπισμυγερῶς διὰ δὴ πάλαι ἥδ΄ ἐκεάσθη νηῦς ἱερὴ χέρσου πολλὸν πρόσω· ἀλλά μιν αὐτὴ πλημμυρὶς ἐκ πόντοιο μεταχθονίην ἐκόμισσεν. νῦν δ΄ ἡ μὲν πέλαγόσδε μετέσσυται, οἰόθι δ΄ ἅλμη ἄπλοος εἰλεῖται, γαίης ὕπερ ὅσσον ἔχουσα. τούνεκ΄ ἐγὼ πᾶσαν μὲν ἀπ΄ ἐλπίδα φημὶ κεκόφθαι ναυτιλίης νόστου τε. δαημοσύνην δέ τις ἄλλος φαίνοι ἑήν· πάρα γάρ οἱ ἐπ΄ οἰήκεσσι θαάσσειν μαιομένῳ κομιδῆσ. ἀλλ΄ οὐ μάλα νόστιμον ἦμαρ Ζεὺς ἐθέλει καμάτοισιν ἐφ΄ ἡμετέροισι τελέσσαι." ̔͂ως φάτο δακρυόεισ· σὺν δ΄ ἔννεπον ἀσχαλόωντι ὅσσοι ἔσαν νηῶν δεδαημένοι· ἐν δ΄ ἄρα πᾶσιν παχνώθη κραδίη, χύτο δὲ χλόος ἀμφὶ παρειάσ. οἷον δ΄ ἀψύχοισιν ἐοικότες εἰδώλοισιν ἀνέρες εἱλίσσονται ἀνὰ πτόλιν, ἢ πολέμοιο ἢ λοιμοῖο τέλος ποτιδέγμενοι, ἠέ τιν΄ ὄμβρον ἄσπετον, ὅς τε βοῶν κατὰ μυρία ἔκλυσεν ἔργα, ἢ ὅταν αὐτόματα ξόανα ῥέῃ ἱδρώοντα αἵματι, καὶ μυκαὶ σηκοῖς ἔνι φαντάζωνται, ὴὲ καὶ ἠέλιος μέσῳ ἤματι νύκτ΄ ἐπάγῃσιν οὐρανόθεν, τὰ δὲ λαμπρὰ δι΄ ἠέρος ἄστρα φαείνοι· ὧς τότ΄ ἀριστῆες δολιχοῦ πρόπαρ αἰγιαλοῖο ἤλυον ἑρπύζοντεσ. ἐπήλυθε δ΄ αὐτίκ΄ ἐρεμνὴ ἕσπεροσ. οἱ δ΄ ἐλεεινὰ χεροῖν σφέας ἀμφιβαλόντες δακρυόειν ἀγάπαζον, ἵν΄ ἄνδιχα δῆθεν ἕκαστος θυμὸν ἀποφθίσειαν ἐνὶ ψαμάθοισι πεσόντεσ. βὰν δ΄ ἴμεν ἄλλυδις ἄλλος ἑκαστέρω αὖλιν ἑλέσθαι· ἐν δὲ κάρη πέπλοισι καλυψάμενοι σφετέροισιν ἄκμηνοι καὶ ἄπαστοι ἐκείατο νύκτ΄ ἔπι πᾶσαν καὶ φάοσ, οἰκτίστῳ θανάτῳ ἔπι. νόσφι δὲ κοῦραι ἀθρόαι Αἰήταο παρεστενάχοντο θυγατρί. ὡς δ΄ ὅτ΄ ἐρημαῖοι πεπτηότες ἔκτοθι πέτρης χηραμοῦ ἀπτῆνες λιγέα κλάζουσι νεοσσοί· ἢ ὅτε καλὰ νάοντος ἐπ΄ ὀφρύσι Πακτωλοῖο κύκνοι κινήσωσιν ἑὸν μέλοσ, ἀμφὶ δὲ λειμὼν ἑρσήεις βρέμεται ποταμοῖό τε καλὰ ῥέεθρα· ὧς αἱ ἐπὶ ξανθὰς θέμεναι κονίῃσιν ἐθείρας παννύχιαι ἐλεεινὸν ἰήλεμον ὠδύροντο. καί νύ κεν αὐτοῦ πάντες ἀπὸ ζωῆς ἐλίασθεν νώνυμνοι καὶ ἄφαντοι ἐπιχθονίοισι δαῆναι ἡρώων οἱ ἄριστοι ἀνηνύστῳ ἐπ΄ ἀέθλῳ· ἀλλά σφεας ἐλέηραν ἀμηχανίῃ μινύθοντας ἡρῷσσαι, Λιβύης τιμήοροι, αἵ ποτ΄ ̓λθήνην, ἦμος ὅτ΄ ἐκ πατρὸς κεφαλῆς θόρε παμφαίνουσα, ἀντόμεναι Τρίτωνος ἐφ΄ ὕδασι χυτλώσαντο. ἔνδιον ἦμαρ ἔην, περὶ δ΄ ὀξύταται θέρον αὐγαὶ ἠελίου Λιβύην· αἱ δὲ σχεδὸν Λἰσονίδαο ἔσταν, ἕλον δ΄ ἀπὸ χερσὶ καρήατος ἠρέμα πέπλον. αὐτὰρ ὅγ΄ εἰς ἑτέρωσε παλιμπετὲς ὄμματ΄ ἔνεικεν, δαίμονας αἰδεσθείσ· αὐτὸν δέ μιν ἀμφαδὸν οἶον μειλιχίοις ἐπέεσσιν ἀτυζόμενον προσέειπον·  "Κάμμορε, τίπτ΄ ἐπὶ τόσσον ἀμηχανίῃ βεβόλησαι; ἴδμεν ἐποιχομένους χρύσεον δέροσ· ἴδμεν ἕκαστα ὑμετέρων καμάτων, ὅσ΄ ἐπὶ χθονόσ, ὅσσα τ΄ ἐφ΄ ὑγρὴν πλαζόμενοι κατὰ πόντον ὑπέρβια ἔργ΄ ἐκάμεσθε. οἰοπόλοι δ΄ εἰμὲν χθόνιαι θεαὶ αὐδήεσσαι, ἡρῷσσαι, Λιβύης τιμήοροι ἠδὲ θύγατρεσ. ἀλλ΄ ἄνα· μηδ΄ ἔτι τοῖον ὀιζύων ἀκάχησο· ἄνστησον δ΄ ἑτάρουσ. εὖτ΄ ἂν δέ τοι ̓αμφιτρίτη ἅρμα Ποσειδάωνος ἐύτροχον αὐτίκα λύσῃ, δή ῥα τότε σφετέρῃ ἀπὸ μητέρι τίνετ΄ ἀμοιβὴν ὧν ἔκαμεν δηρὸν κατὰ νηδύος ὔμμε φέρουσα· καί κεν ἔτ΄ ἠγαθέην ἐς ̓αχαιίδα νοστήσαιτε." ̔͂ως ἄρ΄ ἔφαν, καὶ ἄφαντοι ἵν΄ ἔσταθεν, ἔνθ΄ ἄρα                     ταίγε φθογγῇ ὁμοῦ ἐγένοντο παρασχεδόν. αὐτὰρ ̓ιήσων παπτήνας ἀν΄ ἄρ΄ ἕζετ΄ ἐπὶ χθονόσ, ὧδέ τ΄ ἔειπεν· "̔́ιλατ΄ ἐρημονόμοι κυδραὶ θεαί· ἀμφὶ δὲ νόστῳ οὔτι μαλ΄ ἀντικρὺ νοέω φάτιν. ἦ μὲν ἑταίρους εἰς ἓν ἀγειράμενος μυθήσομαι, εἴ νύ τι τέκμωρ δήωμεν κομιδῆσ· πολέων δέ τε μῆτις ἀρείων." ̓͂η, καὶ ἀναΐξας ἑτάρους ἐπὶ μακρὸν ἀύτει, αὐσταλέος κονίῃσι, λέων ὥσ, ὅς ῥά τ΄ ἀν΄ ὕλην σύννομον ἣν μεθέπων ὠρύεται· αἱ δὲ βαρείῃ φθογγῇ ὑποτρομέουσιν ἀν΄ οὔρεα τηλόθι βῆσσαι· δείματι δ΄ ἄγραυλοί τε βόες μέγα πεφρίκασιν βουπελάται τε βοῶν· τοῖς δ΄ οὔ νύ τι γῆρυς ἐτύχθη ῥιγεδανὴ ἑτάροιο φίλους ἐπικεκλομένοιο. ἀγχοῦ δ΄ ἠγερέθοντο κατηφέεσ· αὐτὰρ ὁ τούσγε ἀχνυμένους ὅρμοιο πέλας μίγα θηλυτέρῃσιν ἱδρύσασ, μυθεῖτο πιφαυσκόμενος τὰ ἕκαστα· "Κλῦτε, φίλοι· τρεῖς γάρ μοι ἀνιάζοντι θεάων, στέρφεσιν αἰγείοις ἐζωσμέναι ἐξ ὑπάτοιο αὐχένος ἀμφί τε νῶτα καὶ ἰξύασ, ἠύτε κοῦραι, ἔσταν ὑπὲρ κεφαλῆς μάλ΄ ἐπισχεδόν· ἂν δ΄ ἐκάλυψαν πέπλον ἐρυσσάμεναι κούφῃ χερί, καὶ μ΄ ἐκέλοντο αὐτόν τ΄ ἔγρεσθαι, ἀνά θ΄ ὑμέας ὄρσαι ἰόντα· μητέρι δὲ σφετέρῃ μενοεικέα τῖσαι ἀμοιβὴν ὧν ἔκαμεν δηρὸν κατὰ νηδύος ἄμμε φέρουσα ὁππότε κεν λύσῃσιν ἐύτροχον ̓αμφιτρίτη ἅρμα Ποσειδάωνοσ. ἐγὼ δ΄ οὐ πάγχυ νοῆσαι τῆσδε θεοπροπίης ἴσχω πέρι. φάν γε μὲν εἶναι ἡρῷσσαι, Λιβύης τιμήοροι ᾐδὲ θύγατρεσ· καὶ δ΄ ὁπόσ΄ αὐτοὶ πρόσθεν ἐπὶ χθονὸς ἠδ΄ ὅσ΄ ἐφ΄ ὑγρὴν ἔτλημεν, τὰ ἕκαστα διίδμεναι εὐχετόωντο. οὐδ΄ ἔτι τάσδ΄ ἀνὰ χῶρον ἐσέδρακον, ἀλλά τις ἀχλὺς ἠὲ νέφος μεσσηγὺ φαεινομένας ἐκάλυψεν." ̔͂ως ἔφαθ΄· οἱ δ΄ ἄρα πάντες ἐθάμβεον εἰσαΐοντεσ. ἔνθα τὸ μήκιστον τεράων Μινύῃσιν ἐτύχθη. ἐξ ἁλὸς ἤπειρόνδε πελώριος ἔκθορεν ἵπποσ, ἀμφιλαφήσ, χρυσέῃσι μετήορος αὐχένα χαίταισ· ῥίμφα δὲ σεισάμενος γυίων ἄπο νήχυτον ἅλμην ὦρτο θέειν, πνοιῇ ἴκελος πόδασ. αἶψα δὲ Πηλεὺς γηθήσας ἑτάροισιν ὁμηγερέεσσι μετηύδα·  "̔́αρματα μὲν δή φημι Ποσειδάωνος ἔγωγε ἤδη νῦν ἀλόχοιο φίλης ὑπὸ χερσὶ λελύσθαι· μητέρα δ΄ οὐκ ἄλλην προτιόσσομαι, ἠέ περ αὐτὴν νῆα πέλειν· ἦ γὰρ κατὰ νηδύος ἄμμε φέρουσα νωλεμὲς ἀργαλέοισιν ὀιζύει καμάτοισιν. ἀλλά μιν ἀστεμφεῖ τε βίῃ καὶ ἀτειρέσιν ὤμοις ὑψόθεν ἀνθέμενοι ψαμαθώδεος ἔνδοθι γαίης οἴσομεν, ᾗ προτέρωσε ταχὺς πόδας ἤλασεν ἵπποσ. οὐ γὰρ ὅγε ξηρὴν ὑποδύσεται· ἴχνια δ΄ ἡμῖν σημανέειν τιν΄ ἔολπα μυχὸν καθύπερθε θαλάσσησ." ̔͂ως ηὔδα· πάντεσσι δ΄ ἐπήβολος ἥνδανε μῆτισ· Μουσάων ὅδε μῦθοσ· ἐγὼ δ΄ ὑπακουὸς ἀείδω Πιερίδων, καὶ τήνδε πανατρεκὲς ἔκλυον ὀμφήν, ὑμέασ, ὦ πέρι δὴ μέγα φέρτατοι υἷες ἀνάκτων, ᾗ βίῃ ᾗ τ΄ ἀρετῇ Λιβύης ἀνὰ θῖνας ἐρήμους νῆα μεταχρονίην ὅσα τ΄ ἔνδοθι νηὸς ἄγεσθε, ἀνθεμένους ὤμοισι φέρειν δυοκαίδεκα πάντα ἤμαθ΄ ὁμοῦ νύκτας τε. δύην γε μὲν ἢ καὶ ὀιζὺν τίς κ΄ ἐνέποι, τὴν κεῖνοι ἀνέπλησαν μογέοντεσ; ἔμπεδον ἀθανάτων ἔσαν αἵματοσ, οἷον ὑπέσταν ἔργον, ἀναγκαίῃ βεβιημένοι. αὐτὰρ ἐπιπρὸ τῆλε μάλ΄ ἀσπασίως Τριτωνίδος ὕδασι λίμνης ὡς φέρον, ὡς εἰσβάντες ἀπὸ στιβαρῶν θέσαν ὤμων. Λυσσαλέοις δἤπειτ΄ ἴκελοι κυσὶν ἀίσσοντες πίδακα μαστεύεσκον· ἐπὶ ξηρὴ γὰρ ἔκειτο δίψα δυηπαθίῃ τε καὶ ἄλγεσιν, οὐδ΄ ἐμάτησαν πλαζόμενοι· ἷξον δ΄ ἱερὸν πέδον, ᾧ ἔνι Λάδων εἰσέτι που χθιζὸν παγχρύσεα ῥύετο μῆλα χώρῳ ἐν ̓́ατλαντοσ, χθόνιος ὄφισ· ἀμφὶ δὲ νύμφαι ̔εσπερίδες ποίπνυον, ἐφίμερον ἀείδουσαι. δὴ τότε δ΄ ἤδη τῆμος ὑφ΄ ̔ηρακλῆι δαϊχθεὶς μήλειον βέβλητο ποτὶ στύποσ· οἰόθι δ΄ ἄκρῃ οὐρῇ ἔτι σκαίρεσκεν· ἀπὸ κρατὸς δὲ κελαινὴν ἄχρις ἐπ΄ ἄκνηστιν κεῖτ΄ ἄπνοοσ· ἐκ δὲ λιπόντων ὕδρης Λερναίης χόλον αἵματι πικρὸν ὀιστῶν μυῖαι πυθομένοισιν ἐφ΄ ἕλκεσι τερσαίνοντο. ἀγχοῦ δ΄ ̔εσπερίδες κεφαλαῖς ἔπι χεῖρας ἔχουσαι ἀργυφέας ξανθῇσι λίγ΄ ἔστενον· οἱ δ΄ ἐπέλασσαν ἄφνω ὁμοῦ· ταὶ δ΄ αἶψα κόνις καὶ γαῖα, κιόντων ἐσσυμένωσ, ἐγένοντο καταυτόθι. νώσατο δ΄ ̓ορφεὺς θεῖα τέρα, τὰς δέ σφι παρηγορέεσκε λιτῇσιν· "Δαίμονες ὦ καλαὶ καὶ ἐύφρονεσ, ἵλατ΄, ἄνασσαι, εἴτ΄ οὖν οὐρανίαις ἐναρίθμιοί ἐστε θεῇσιν, εἴτε καταχθονίαισ, εἴτ΄ οἰοπόλοι καλέεσθε νύμφαι· ἴτ΄ ὦ νύμφαι, ἱερὸν γένος ̓ωκεανοῖο, δείξατ΄ ἐελδομένοισιν ἐνωπαδὶς ἄμμι φανεῖσαι ἤ τινα πετραίην χύσιν ὕδατοσ, ἤ τινα γαίης ἱερὸν ἐκβλύοντα, θεαί, ῥόον, ᾧ ἀπὸ δίψαν αἰθομένην ἄμοτον λωφήσομεν. εἰ δέ κεν αὖτις δή ποτ΄ ̓αχαιίδα γαῖαν ἱκώμεθα ναυτιλίῃσιν, δὴ τότε μυρία δῶρα μετὰ πρώτῃσι θεάων λοιβάς τ΄ εἰλαπίνας τε παρέξομεν εὐμενέοντεσ."  ̔͂ως φάτο λισσόμενος ἀδινῇ ὀπί· ταὶ δ΄ ἐλέαιρον ἐγγύθεν ἀχνυμένουσ· καὶ δὴ χθονὸς ἐξανέτειλαν ποίην πάμπρωτον· ποίης γε μὲν ὑψόθι μακροὶ βλάστεον ὅρπηκεσ· μετὰ δ΄ ἔρνεα τηλεθάοντα πολλὸν ὑπὲρ γαίης ὀρθοσταδὸν ἠέξοντο. ̔εσπέρη αἴγειροσ, πτελέη δ΄ ̓ερυθηὶς ἔγεντο· Λἴγλη δ΄ ἰτείης ἱερὸν στύποσ. ἐκ δέ νυ κείνων δενδρέων, οἷαι ἔσαν, τοῖαι πάλιν ἔμπεδον αὔτως ἐξέφανεν, θάμβος περιώσιον, ἔκφατο δ΄ Λἴγλη μειλιχίοις ἐπέεσσιν ἀμειβομένη χατέοντασ· "̓͂η ἄρα δὴ μέγα πάμπαν ἐφ΄ ὑμετέροισιν ὄνειαρ δεῦρ΄ ἔμολεν καμάτοισιν ὁ κύντατοσ, ὅστις ἀπούρας φρουρὸν ὄφιν ζωῆς παγχρύσεα μῆλα θεάων οἴχετ΄ ἀειράμενοσ· στυγερὸν δ΄ ἄχος ἄμμι λέλειπται. ἤλυθε γὰρ χθιζός τις ἀνὴρ ὀλοώτατος ὕβριν καὶ δέμασ· ὄσσε δέ οἱ βλοσυρῷ ὑπέλαμπε μετώπῳ· νηλήσ· ἀμφὶ δὲ δέρμα πελωρίου ἕστο λέοντος ὠμόν, ἀδέψητον· στιβαρὸν δ΄ ἔχεν ὄζον ἐλαίης τόξα τε, τοῖσι πέλωρ τόδ΄ ἀπέφθισεν ἰοβολήσασ. ἤλυθε δ΄ οὖν κἀκεῖνοσ, ἅ τε χθόνα πεζὸς ὁδεύων, δίψῃ καρχαλέοσ· παίφασσε δὲ τόνδ΄ ἀνὰ χῶρον, ὕδωρ ἐξερέων, τὸ μὲν οὔ ποθι μέλλεν ἰδέσθαι. ἥδε δέ τις πέτρη Τριτωνίδος ἐγγύθι λίμνησ· τὴν ὅγ΄ ἐπιφρασθείσ, ἢ καὶ θεοῦ ἐννεσίῃσιν, λὰξ ποδὶ τύψεν ἔνερθε· τὸ δ΄ ἀθρόον ἔβλυσεν ὕδωρ. αὐτὰρ ὅγ΄ ἄμφω χεῖρε πέδῳ καὶ στέρνον ἐρείσας ῥωγάδος ἐκ πέτρης πίεν ἄσπετον, ὄφρα βαθεῖαν νηδύν, φορβάδι ἶσος ἐπιπροπεσών, ἐκορέσθη." ̔͂ως φάτο· τοὶ δ΄ ἀσπαστὸν ἵνα σφίσι πέφραδεν Αἴγλη πίδακα, τῇ θέον αἶψα κεχαρμένοι, ὄφρ΄ ἐπέκυρσαν. ὡς δ΄ ὁπότε στεινὴν περὶ χηραμὸν εἱλίσσονται γειομόροι μύρμηκες ὁμιλαδόν, ἢ ὅτε μυῖαι ἀμφ΄ ὀλίγην μέλιτος γλυκεροῦ λίβα πεπτηυῖαι ἄπλητον μεμάασιν ἐπήτριμοι· ὧς τότ΄ ἀολλεῖς πετραίῃ Μινύαι περὶ πίδακι δινεύεσκον. καί πού τις διεροῖς ἐπὶ χείλεσιν εἶπεν ἰανθείσ· "̓͂ω πόποι, ἦ καὶ νόσφιν ἐὼν ἐσάωσεν ἑταίρους ̔ηρακλέης δίψῃ κεκμηότασ. ἀλλά μιν εἴ πως δήοιμεν στείχοντα δι΄ ἠπείροιο κιόντεσ." ̓͂η, καὶ ἀμειβομένων, οἵ τ΄ ἄρμενοι ἐς τόδε ἔργον, ἔκριθεν ἄλλυδις ἄλλος ἐπαΐξας ἐρεείνειν. ἴχνια γὰρ νυχίοισιν ἐπηλίνδητ΄ ἀνέμοισιν κινυμένης ἀμάθου. Βορέαο μὲν ὡρμήθησαν υἷε δύω, πτερύγεσσι πεποιθότε. ποσσὶ δὲ κούφοις Εὔφημος πίσυνοσ, Λυγκεύς γε μὲν ὀξέα τηλοῦ ὄσσε βαλεῖν· πέμπτος δὲ μετὰ σφίσιν ἔσσυτο Κάνθοσ. τὸν μὲν ἄρ΄ αἶσα θεῶν κείνην ὁδὸν ἠνορέη τε ὦρσεν, ἵν΄ ̔ηρακλῆος ἀπηλεγέως πεπύθοιτο, Εἰλατίδην Πολύφημον ὅπῃ λίπε· μέμβλετο γάρ οἱ οὗ ἕθεν ἀμφ΄ ἑτάροιο μεταλλῆσαι τὰ ἕκαστα. ἀλλ΄ ὁ μὲν οὖν Μυσοῖσιν ἐπικλεὲς ἄστυ πολίσσας νόστου κηδοσύνῃσιν ἔβη διζήμενος ??ργὼ τῆλε δι΄ ἠπείροιο· τέως δ΄ ἐξίκετο γαῖαν ἀγχιάλων Χαλύβων· τόθι μιν καὶ Μοῖρ΄ ἐδάμασσεν. καί οἱ ὑπὸ βλωθρὴν ἀχερωίδα σῆμα τέτυκται τυτθὸν ἁλὸς προπάροιθεν. ἀτὰρ τότε γ΄ ̔ηρακλῆα μοῦνον ἀπειρεσίης τηλοῦ χθονὸς εἴσατο Λυγκεὺς τὼς ἰδέειν, ὥς τίς τε νέῳ ἐνὶ ἤματι μήνην ἢ ἴδεν, ἢ ἐδόκησεν ἐπαχλύουσαν ἰδέσθαι. ἐς δ΄ ἑτάρους ἀνιὼν μυθήσατο, μή μιν ἔτ΄ ἄλλον μαστῆρα στείχοντα κιχησέμεν· οἱ δὲ καὶ αὐτοὶ ἤλυθον, Εὔφημός τε πόδας ταχὺς υἷέ τε δοιὼ Θρηικίου Βορέω, μεταμώνια μοχθήσαντε.  Κάνθε, σὲ δ΄ οὐλόμεναι Λιβύῃ ἔνι Κῆρες                     ἕλοντο. πώεσι φερβομένοισι συνήντεεσ· εἵπετο δ΄ ἀνὴρ αὐλίτησ, ὅ σ΄ ἑῶν μήλων πέρι, τόφρ΄ ἑτάροισιν δευομένοις κομίσειασ, ἀλεξόμενος κατέπεφνεν λᾶι βαλών· ἐπεὶ οὐ μὲν ἀφαυρότερός γ΄ ἐτέτυκτο, νἱωνὸς Φοίβοιο Λυκωρείοιο Κάφαυρος κούρης τ΄ αἰδοίης ̓ακακαλλίδοσ, ἥν ποτε Μίνως ἐς Αιβύην ἀπένασσε θεοῦ βαρὺ κῦμα φέρουσαν, θυγατέρα σφετέρην· ἡ δ΄ ἀγλαὸν υἱέα Φοίβῳ τίκτεν, ὃν ̓αμφίθεμιν Γαράμαντά τε κικλήσκουσιν. ̓αμφίθεμις δ΄ ἄρ΄ ἔπειτα μίγη Τριτωνίδι νύμφῃ· ἡ δ΄ ἄρα οἱ Νασάμωνα τέκεν κρατερόν τε Κάφαυρον, ὃς τότε Κάνθον ἔπεφνεν ἐπὶ ῥήνεσσιν ἑοῖσιν. οὐδ΄ ὅγ΄ ἀριστήων χαλεπὰς ἠλεύατο χεῖρασ, ὡς μάθον οἷον ἔρεξε. νέκυν δ΄ ἀνάειραν ὀπίσσω πευθόμενοι Μινύαι, γαίῃ δ΄ ἐνὶ ταρχύσαντο μυρόμενοι· τὰ δὲ μῆλα μετὰ σφέας οἵγ΄ ἐκόμισσαν. ̓́ενθα καὶ ̓αμπυκίδην αὐτῷ ἐνὶ ἤματι Μόψον νηλειὴς ἕλε πότμοσ· ἀδευκέα δ΄ οὐ φύγεν αἶσαν μαντοσύναισ· οὐ γάρ τις ἀποτροπίη θανάτοιο. κεῖτο δ΄ ἐπὶ ψαμάθοισι μεσημβρινὸν ἦμαρ ἀλύσκων δεινὸς ὄφισ, νωθὴς μὲν ἑκὼν ἀέκοντα χαλέψαι· οὐδ΄ ἂν ὑποτρέσσαντος ἐνωπαδὶς ἀίξειεν. ἀλλὰ μὲν ᾧ τὰ πρῶτα μελάγχιμον ἰὸν ἐνείη ζωόντων, ὅσα γαῖα φερέσβιος ἔμπνοα βόσκει, οὐδ΄ ὁπόσον πήχυιον ἐς ̓́αιδα γίγνεται οἶμοσ, οὐδ΄ εἰ Παιήων, εἴ μοι θέμις ἀμφαδὸν εἰπεῖν, φαρμάσσοι, ὅτε μοῦνον ἐνιχρίμψῃσιν ὀδοῦσιν. εὖτε γὰρ ἰσόθεος Λιβύην ὑπερέπτατο Περσεὺς Εὐρυμέδων--καὶ γὰρ τὸ κάλεσκέ μιν οὔνομα μήτηρ-- Γοργόνος ἀρτίτομον κεφαλὴν βασιλῆι κομίζων, ὅσσαι κυανέου στάγες αἵματος οὖδας ἵκοντο, αἱ πᾶσαι κείνων ὀφίων γένος ἐβλάστησαν. τῷ δ΄ ἄκρην ἐπ΄ ἄκανθαν ἐνεστηρίξατο Μόψος λαιὸν ἐπιπροφέρων ταρσὸν ποδόσ· αὐτὰρ ὁ μέσσην κερκίδα καὶ μυῶνα, πέριξ ὀδύνῃσιν ἑλιχθείσ, σάρκα δακὼν ἐχάραξεν. ἀτὰρ Μήδεια καὶ ἄλλαι ἔτρεσαν ἀμφίπολοι· ὁ δὲ φοίνιον ἕλκος ἄφασσεν θαρσαλέωσ, ἕνεκ΄ οὔ μιν ὑπέρβιον ἄλγος ἔτειρεν. σχέτλιοσ· ἦ τέ οἱ ἤδη ὑπὸ χροῒ δύετο κῶμα λυσιμελέσ, πολλὴ δὲ κατ΄ ὀφθαλμῶν χέετ΄ ἀχλύσ. αὐτίκα δὲ κλίνας δαπέδῳ βεβαρηότα γυῖα ψύχετ΄ ἀμηχανίῃ· ἕταροι δέ μιν ἀμφαγέροντο ἥρως τ΄ Αἰσονίδησ, ἀδινῇ περιθαμβέες ἄτῃ. οὐδὲ μὲν οὐδ΄ ἐπὶ τυτθὸν ἀποφθίμενός περ ἔμελλεν κεῖσθαι ὑπ΄ ἠελίῳ. πύθεσκε γὰρ ἔνδοθι σάρκας ἰὸς ἄφαρ, μυδόωσα δ΄ ἀπὸ χροὸς ἔρρεε λάχνη. αἶψα δὲ χαλκείῃσι βαθὺν τάφον ἐξελάχαινον ἐσσυμένως μακέλῃσιν· ἐμοιρήσαντο δὲ χαίτας αὐτοὶ ὁμῶς κοῦραί τε, νέκυν ἐλεεινὰ παθόντα μυρόμενοι· τρὶς δ΄ ἀμφὶ σὺν ἔντεσι δινηθέντες εὖ κτερέων ἴσχοντα, χυτὴν ἐπὶ γαῖαν ἔθεντο.  ̓αλλ΄ ὅτε δή ῥ΄ ἐπὶ νηὸς ἔβαν, πρήσοντος ἀήτεω ἂμ πέλαγος νοτίοιο, πόρους τ΄ ἀπετεκμήραντο λίμνης ἐκπρομολεῖν Τριτωνίδοσ, οὔτινα μῆτιν δὴν ἔχον, ἀφραδέως δὲ πανημέριοι φορέοντο. ὡς δὲ δράκων σκολιὴν εἱλιγμένος ἔρχεται οἶμον, εὖτέ μιν ὀξύτατον θάλπει σέλας ἠελίοιο· ῥοίζῳ δ΄ ἔνθα καὶ ἔνθα κάρη στρέφει, ἐν δέ οἱ ὄσσε σπινθαρύγεσσι πυρὸς ἐναλίγκια μαιμώοντι λάμπεται, ὄφρα μυχόνδε διὰ ῥωχμοῖο δύηται· ὧς ̓αργὼ λίμνης στόμα ναύπορον ἐξερέουσα ἀμφεπόλει δηναιὸν ἐπὶ χρόνον. αὐτίκα δ΄ ̓ορφεὺς κέκλετ΄ ̓απόλλωνος τρίποδα μέγαν ἔκτοθι νηὸς δαίμοσιν ἐγγενέταις νόστῳ ἔπι μείλια θέσθαι. καὶ τοὶ μὲν Φοίβου κτέρας ἵδρυον ἐν χθονὶ βάντεσ· τοῖσιν δ΄ αἰζηῷ ἐναλίγκιος ἀντεβόλησεν Τρίτων εὐρυβίησ, γαίης δ΄ ἀνὰ βῶλον ἀείρας ξείνι΄ ἀριστήεσσι προΐσχετο, φώνησέν τε· "Δέχθε, φίλοι· ἐπεὶ οὐ περιώσιον ἐγγυαλίξαι ἐνθάδε νῦν πάρ΄ ἐμοὶ ξεινήιον ἀντομένοισιν. εἰ δέ τι τῆσδε πόρους μαίεσθ΄ ἁλόσ, οἷά τε πολλὰ ἄνθρωποι χατέουσιν ἐπ΄ ἀλλοδαπῇ περόωντεσ, ἐξερέω. δὴ γάρ με πατὴρ ἐπιίστορα πόντου θῆκε Ποσειδάων τοῦδ΄ ἔμμεναι. αὐτὰρ ἀνάσσω παρραλίησ, εἰ δή τιν΄ ἀκούετε νόσφιν ἐόντες Εὐρύπυλον Λιβύῃ θηροτρόφῳ ἐγγεγαῶτα." ̔͂ως ηὔδα· πρόφρων δ΄ ὑπερέσχεθε βώλακι χεῖρας Εὔφημοσ, καὶ τοῖα παραβλήδην προσέειπεν· "̓απίδα καὶ πέλαγος Μινώιον εἴ νύ που, ἥρωσ, ἐξεδάησ, νημερτὲς ἀνειρομένοισιν ἔνισπε. δεῦρο γὰρ οὐκ ἐθέλοντες ἱκάνομεν, ἀλλὰ βαρείαις χρίμψαντες γαίης ἐπὶ πείρασι τῆσδε θυέλλαις νῆα μεταχρονίην ἐκομίσσαμεν ἐς τόδε λίμνης χεῦμα δι΄ ἠπείρου βεβαρημένοι· οὐδέ τι ἴδμεν, πῇ πλόος ἐξανέχει Πελοπηίδα γαῖαν ἱκέσθαι." ̔͂ως ἄρ΄ ἔφη· ὁ δὲ χεῖρα τανύσσατο, δεῖξε δ΄ ἄπωθεν φωνήσας πόντον τε καὶ ἀγχιβαθὲς στόμα λίμνησ· "Κείνη μὲν πόντοιο διήλυσισ, ἔνθα μάλιστα βένθος ἀκίνητον μελανεῖ· ἑκάτερθε δὲ λευκαὶ ῥηγμῖνες φρίσσουσι διαυγέεσ· ἡ δὲ μεσηγὺ ῥηγμίνων στεινὴ τελέθει ὁδὸς ἐκτὸς ἐλάσσαι. κεῖνο δ΄ ὑπηέριον θείην Πελοπηίδα γαῖαν εἰσανέχει πέλαγος Κρήτης ὕπερ· ἀλλ΄ ἐπὶ χειρὸς δεξιτερῆσ, λίμνηθεν ὅτ΄ εἰς ἁλὸς οἶδμα βάλητε, τόφρ΄ αὐτὴν παρὰ χέρσον ἐεργμένοι ἰθύνεσθε, ἔστ΄ ἂν ἄνω τείνῃσι· περιρρήδην δ΄ ἑτέρωσε κλινομένης χέρσοιο, τότε πλόος ὔμμιν ἀπήμων ἀγκῶνος τέτατ΄ ἰθὺς ἀπὸ προύχοντος ἰοῦσιν. ἀλλ΄ ἴτε γηθόσυνοι, καμάτοιο δὲ μήτις ἀνίη γιγνέσθω, νεότητι κεκασμένα γυῖα μογῆσαι." ̓́ισκεν ἐυφρονέων· οἱ δ΄ αἶψ΄ ἐπὶ νηὸς ἔβησαν λίμνης ἐκπρομολεῖν λελιημένοι εἰρεσίῃσιν. καὶ δὴ ἐπιπρονέοντο μεμαότεσ· αὐτὰρ ὁ τείως Τρίτων ἀνθέμενος τρίποδα μέγαν, εἴσατο λίμνην εἰσβαίνειν· μετὰ δ΄ οὔτις ἐσέδρακεν, οἷον ἄφαντος αὐτῷ σὺν τρίποδι σχεδὸν ἔπλετο. τοῖσι δ΄ ἰάνθη θυμόσ, ὃ δὴ μακάρων τις ἐναίσιμος ἀντεβόλησεν. καί ῥά οἱ Αἰσονίδην μήλων ὅ τι φέρτατον ἄλλων ἤνωγον ῥέξαι καὶ ἐπευφημῆσαι ἑλόντα. αἶψα δ΄ ὅγ΄ ἐσσυμένως ἐκρίνατο, καί μιν ἀείρας σφάξε κατὰ πρύμνησ, ἐπὶ δ΄ ἔννεπεν εὐχωλῇσιν·  "Δαῖμον, ὅτις λίμνης ἐπὶ πείρασι τῆσδ΄ ἐφαάνθησ, εἴτε σέγε Τρίτων΄, ἅλιον τέρασ, εἴτε σε Φόρκυν, ἢ Νηρῆα θύγατρες ἐπικλείουσ΄ ἁλοσύδναι, ἵλαθι, καὶ νόστοιο τέλος θυμηδὲς ὄπαζε." ̓͂η ῥ΄, ἅμα δ΄ εὐχωλῇσιν ἐς ὕδατα λαιμοτομήσας ἧκε κατὰ πρύμνησ· ὁ δὲ βένθεος ἐξεφαάνθη τοῖος ἐών, οἷός περ ἐτήτυμος ἦεν ἰδέσθαι. ὡς δ΄ ὅτ΄ ἀνὴρ θοὸν ἵππον ἐς εὐρέα κύκλον ἀγῶνος στέλλῃ, ὀρεξάμενος λασίης εὐπειθέα χαίτησ, εἶθαρ ἐπιτροχάων, ὁ δ΄ ἐπ΄ αὐχένι γαῦρος ἀερθεὶς ἕσπεται, ἀργινόεντα δ΄ ἐνὶ στομάτεσσι χαλινὰ ἀμφὶς ὀδακτάζοντι παραβλήδην κροτέονται· ὧς ὅγ΄ ἐπισχόμενος γλαφυρῆς ὁλκήιον ̓αργοῦς ἦγ΄ ἅλαδε προτέρωσε. δέμας δέ οἱ ἐξ ὑπάτοιο κράατοσ, ἀμφί τε νῶτα καὶ ἰξύας ἔστ΄ ἐπὶ νηδὺν ἀντικρὺ μακάρεσσι φυὴν ἔκπαγλον ἔικτο· αὐτὰρ ὑπαὶ λαγόνων δίκραιρά οἱ ἔνθα καὶ ἔνθα κήτεος ὁλκαίη μηκύνετο· κόπτε δ΄ ἀκάνθαις ἄκρον ὕδωρ, αἵ τε σκολιοῖς ἐπινειόθι κέντροις μήνης ὡς κεράεσσιν ἐειδόμεναι διχόωντο. τόφρα δ΄ ἄγεν, τείως μιν ἐπιπροέηκε θαλάσσῃ νισσομένην· δῦ δ΄ αἶψα μέγαν βυθόν· οἱ δ΄ ὁμάδησαν ἥρωεσ, τέρας αἰνὸν ἐν ὀφθαλμοῖσιν ἰδόντεσ. ἔνθα μὲν ̓αργῷός τε λιμὴν καὶ σήματα νηὸς ἠδὲ Ποσειδάωνος ἰδὲ Τρίτωνος ἔασιν βωμοί· ἐπεὶ κεῖν΄ ἦμαρ ἐπέσχεθον. αὐτὰρ ἐς ἠῶ λαίφεσι πεπταμένοις αὐτὴν ἐπὶ δεξί΄ ἔχοντες γαῖαν ἐρημαίην, πνοιῇ ζεφύροιο θέεσκον. ἦρι δ΄ ἔπειτ΄ ἀγκῶνά θ΄ ὁμοῦ μυχάτην τε θάλασσαν κεκλιμένην ἀγκῶνος ὕπερ προύχοντος ἴδοντο. αὐτίκα δὲ ζέφυρος μὲν ἐλώφεεν, ἤλυθε δ΄ αὔρη ἀργέσταο νότου· κεχάροντο δὲ θυμὸν ἰωῇ. ἦμος δ΄ ἠέλιος μὲν ἔδυ, ἀνὰ δ΄ ἤλυθεν ἀστὴρ αὔλιοσ, ὅς τ΄ ἀνέπαυσεν ὀιζυροὺς ἀροτῆρασ, δὴ τότ΄ ἔπειτ΄ ἀνέμοιο κελαινῇ νυκτὶ λιπόντος ἱστία λυσάμενοι περιμήκεά τε κλίναντες ἱστόν, ἐυξέστῃσιν ἐπερρώοντ΄ ἐλάτῃσιν παννύχιοι καὶ ἐπ΄ ἦμαρ, ἐπ΄ ἤματι δ΄ αὖτις ἰοῦσαν νύχθ΄ ἑτέρην. ὑπέδεκτο δ΄ ἀπόπροθι παιπαλόεσσα Κάρπαθοσ· ἔνθεν δ΄ οἵγε περαιώσεσθαι ἔμελλον Κρήτην, ἥ τ΄ ἄλλων ὑπερέπλετο εἰν ἁλὶ νήσων. Τοὺς δὲ Τάλως χάλκειοσ, ἀπὸ στιβαροῦ σκοπέλοιο ῥηγνύμενος πέτρασ, εἶργε χθονὶ πείσματ΄ ἀνάψαι, Δικταίην ὅρμοιο κατερχομένους ἐπιωγήν· τὸν μὲν χαλκείης μελιηγενέων ἀνθρώπων ῥίζης λοιπὸν ἐοντα μετ΄ ἀνδράσιν ἡμιθέοισιν Εὐρώπῃ Κρονίδης νήσου πόρεν ἔμμεναι σὖρον, τρὶς περὶ χαλκείοις Κρήτην ποσὶ δινεύοντα. ἀλλ΄ ἤτοι τὸ μὲν ἄλλο δέμας καὶ γυῖα τέτυκτο χάλκεος ἠδ΄ ἄρρηκτοσ· ὑπαὶ δέ οἱ ἔσκε τένοντος σύριγξ αἱματόεσσα κατὰ σφυρόν· αὐτὰρ ὅ τ΄ ἦγχε λεπτὸς ὑμὴν ζωῆς ἔχε πείρατα καὶ θανάτοιο. οἱ δέ, δύῃ μάλα περ δεδμημένοι, αἶψ΄ ἀπὸ χέρσου νῆα περιδδείσαντες ἀνακρούεσκον ἐρετμοῖσ. καί νύ κ΄ ἐπισμυγερῶς Κρήτης ἑκὰς ἠέρθησαν, ἀμφότερον δίψῃ τε καὶ ἄλγεσι μοχθίζοντεσ, εἰ μή σφιν Μήδεια λιαζομένοις ἀγόρευσεν·  "Κέκλυτέ μευ. μούνη γὰρ ὀίομαι ὔμμι δαμάσσειν ἄνδρα τόν, ὅστις ὅδ΄ ἐστί, καὶ εἰ παγχάλκεον ἴσχει ὃν δέμασ, ὁππότε μή οἱ ἐπ΄ ἀκάματος πέλοι αἰών. ἀλλ΄ ἔχετ΄ αὐτοῦ νῆα θελήμονες ἐκτὸς ἐρωῆς πετράων, εἵως κεν ἐμοὶ εἴξειε δαμῆναι." ̔͂ως ἄρ΄ ἔφη· καὶ τοὶ μὲν ὑπὲκ βελέων ἐρύσαντο νῆ΄ ἐπ΄ ἐρετμοῖσιν, δεδοκημένοι ἥντινα ῥέξει μῆτιν ἀνωίστωσ· ἡ δὲ πτύχα πορφυρέοιο προσχομένη πέπλοιο παρειάων ἑκάτερθεν βήσατ΄ ἐπ΄ ἰκριόφιν· χειρὸς δέ ἑ χειρὶ μεμαρπὼς Αἰσονίδης ἐκόμιζε διὰ κληῖδας ἰοῦσαν. ἔνθα δ΄ ἀοιδῇσιν μειλίσσετο, μέλπε δὲ Κῆρας θυμοβόρουσ, ̓αίδαο θοὰς κύνασ, αἳ περὶ πᾶσαν ἠέρα δινεύουσαι ἐπὶ ζωοῖσιν ἄγονται. τὰς γουναζομένη τρὶς μὲν παρεκέκλετ΄ ἀοιδαῖσ, τρὶς δὲ λιταῖσ· θεμένη δὲ κακὸν νόον, ἐχθοδοποῖσιν ὄμμασι χαλκείοιο Τάλω ἐμέγηρεν ὀπωπάσ· λευγαλέον δ΄ ἐπί οἱ πρῖεν χόλον, ἐκ δ΄ ἀίδηλα δείκηλα προΐαλλεν, ἐπιζάφελον κοτέουσα. Ζεῦ πάτερ, ἦ μέγα δή μοι ἐνὶ φρεσὶ θάμβος ἄηται, εἰ δὴ μὴ νούσοισι τυπῇσί τε μοῦνον ὄλεθρος ἀντιάει, καὶ δή τις ἀπόπροθεν ἄμμε χαλέπτει. ὧς ὅγε χάλκειός περ ἐὼν ὑπόειξε δαμῆναι Μηδείης βρίμῃ πολυφαρμάκου. ἂν δὲ βαρείας ὀχλίζων λάιγγασ, ἐρυκέμεν ὅρμον ἱκέσθαι. πετραίῳ στόνυχι χρίμψε σφυρόν· ἐκ δέ οἱ ἰχὼρ τηκομένῳ ἴκελος μολίβῳ ῥέεν· οὐδ΄ ἔτι δηρὸν εἱστήκει προβλῆτος ἐπεμβεβαὼς σκοπέλοιο. ἀλλ΄ ὥς τίς τ΄ ἐν ὄρεσσι πελωρίη ὑψόθι πεύκη, τήν τε θοοῖς πελέκεσσιν ἔθ΄ ἡμιπλῆγα λιπόντες ὑλοτόμοι δρυμοῖο κατήλυθον· ἡ δ΄ ὑπὸ νυκτὶ ῥιπῇσιν μὲν πρῶτα τινάσσεται, ὕστερον αὖτε πρυμνόθεν ἐξαγεῖσα κατήριπεν· ὧς ὅγε ποσσὶν ἀκαμάτοις τείως μὲν ἐπισταδὸν ᾐωρεῖτο, ὕστερον αὖτ΄ ἀμενηνὸς ἀπείρονι κάππεσε δούπῳ. κεῖνο μὲν οὖν Κρήτῃ ἐνὶ δὴ κνέφας ηὐλίζοντο ἥρωεσ· μετὰ δ΄ οἵγε νέον φαέθουσαν ἐς ἠῶ ἱρὸν ̓αθηναίης Μινωίδος ἱδρύσαντο, ὕδωρ τ΄ εἰσαφύσαντο καὶ εἰσέβαν, ὥς κεν ἐρετμοῖς παμπρώτιστα βάλοιεν ὑπὲρ Σαλμωνίδος ἄκρησ. Λὐτίκα δὲ Κρηταῖον ὑπὲρ μέγα λαῖτμα θέοντας νὺξ ἐφόβει, τήνπερ τε κατουλάδα κικλήσκουσιν· νύκτ΄ ὀλοὴν οὐκ ἄστρα διίσχανεν, οὐκ ἀμαρυγαὶ μήνησ· οὐρανόθεν δὲ μέλαν χάοσ, ἠέ τις ἄλλη ὠρώρει σκοτίη μυχάτων ἀνιοῦσα βερέθρων. αὐτοὶ δ΄, εἴτ΄ ̓αίδῃ, εἴθ΄ ὕδασιν ἐμφορέοντο, ἠείδειν οὐδ΄ ὅσσον· ἐπέτρεψαν δὲ θαλάσσῃ νόστον, ἀμηχανέοντεσ, ὅπῃ φέροι. αὐτὰρ ̓ιήσων χεῖρας ἀνασχόμενος μεγάλῃ ὀπὶ Φοῖβον ἀύτει, ῥύσασθαι καλέων· κατὰ δ΄ ἔρρεεν ἀσχαλόωντι δάκρυα· πολλὰ δὲ Πυθοῖ ὑπέσχετο, πολλὰ δ΄ ̓αμύκλαισ, πολλὰ δ΄ ἐς ̓ορτυγίην ἀπερείσια δῶρα κομίσσειν. Λητοΐδη, τύνη δὲ κατ΄ οὐρανοῦ ἵκεο πέτρας ῥίμφα Μελαντίους ἀριήκοοσ, αἵ τ΄ ἐνὶ πόντῳ ἧνται· δοιάων δὲ μιῆς ἐφύπερθεν ὀρούσασ, δεξιτερῇ χρύσειον ἀνέσχεθες ὑψόθι τόξον· μαρμαρέην δ΄ ἀπέλαμψε βιὸς περὶ πάντοθεν αἴγλην. τοῖσι δέ τις Σποράδων βαιὴ ἀπὸ τόφρ΄ ἐφαάνθη νῆσος ἰδεῖν, ὀλίγης ̔ιππουρίδος ἀντία νήσου, ἔνθ΄ εὐνὰς ἐβάλοντο καὶ ἔσχεθον· αὐτίκα δ΄ ̓ηὼς φέγγεν ἀνερχομένη· τοὶ δ΄ ἀγλαὸν ̓απόλλωνι ἄλσει ἐνὶ σκιερῷ τέμενος σκιόεντά τε βωμὸν ποίεον, Αἰγλήτην μὲν ἐυσκόπου εἵνεκεν αἴγλης Φοῖβον κεκλόμενοι· ̓ανάφην δέ τε λισσάδα νῆσον ἴσκον, ὃ δὴ Φοῖβός μιν ἀτυζομένοις ἀνέφηνεν. ῥέζον δ΄ ὅσσα περ ἄνδρες ἐρημαίῃ ἐνὶ ῥέζειν ἀκτῇ ἐφοπλίσσειαν· ὃ δή σφεας ὁππότε δαλοῖς ὕδωρ αἰθομένοισιν ἐπιλλείβοντας ἴδοντο Μηδείης δμωαὶ Φαιηκίδεσ, οὐκέτ΄ ἔπειτα ἴσχειν ἐν στήθεσσι γέλω σθένον, οἷα θαμειὰς αἰὲν ἐν ̓αλκινόοιο βοοκτασίας ὁρόωσαι. τὰς δ΄ αἰσχροῖς ἥρωες ἐπεστοβέεσκον ἔπεσσιν χλεύῃ γηθόσυνοι· γλυκερὴ δ΄ ἀνεδαίετο τοῖσιν κερτομίη καὶ νεῖκος ἐπεσβόλον. ἐκ δέ νυ κείνης μολπῆς ἡρώων νήσῳ ἔνι τοῖα γυναῖκες ἀνδράσι δηριόωνται, ὅτ΄ ̓απόλλωνα θυηλαῖς Αἰγλήτην ̓ανάφης τιμήορον ἱλάσκωνται.  ̓αλλ΄ ὅτε δὴ κἀκεῖθεν ὑπεύδια πείσματ΄ ἔλυσαν, μνήσατ΄ ἔπειτ΄ Εὔφημος ὀνείρατος ἐννυχίοιο, ἁζόμενος Μαίης υἷα κλυτόν. εἴσατο γάρ οἱ δαιμονίη βῶλαξ ἐπιμάστιος ᾧ ἐν ἀγοστῷ ἄρδεσθαι λευκῇσιν ὑπαὶ λιβάδεσσι γάλακτοσ, ἐκ δὲ γυνὴ βώλοιο πέλειν ὀλίγης περ ἐούσης παρθενικῇ ἰκέλη· μίχθη δέ οἱ ἐν φιλότητι ἄσχετον ἱμερθείσ· ὀλοφύρετο δ΄ ἠύτε κούρην ζευξάμενοσ, τήν τ΄ αὐτὸς ἑῷ ἀτίταλλε γάλακτι· ἡ δέ ἑ μειλιχίοισι παρηγορέεσκ΄ ἐπέεσσιν· "Τρίτωνος γένος εἰμί, τεῶν τροφόσ, ὦ φίλε, παίδων, οὐ κούρη· Τρίτων γὰρ ἐμοὶ Λιβύη τε τοκῆεσ. ἀλλά με Νηρῆος παρακάτθεο παρθενικῇσιν ἂμ πέλαγος ναίειν ̓ανάφης σχεδόν· εἶμι δ΄ ἐς αὐγὰς ἠελίου μετόπισθε, τεοῖς νεπόδεσσιν ἑτοίμη." Τῷ δ΄ ἄρ΄ ἐπὶ μνῆστιν κραδίη βάλεν, ἔκ τ΄ ὀνόμηνεν Αἰσονίδῃ· ὁ δ΄ ἔπειτα θεοπροπίας ̔εκάτοιο θυμῷ πεμπάζων ἀνενείκατο φώνησέν τε· "̓͂ω πέπον, ἦ μέγα δή δε καὶ ἀγλαὸν ἔμμορε κῦδοσ. βώλακα γὰρ τεύξουσι θεοὶ πόντονδε βαλόντι νῆσον, ἵν΄ ὁπλότεροι παίδων δέθεν ἐννάσσονται παῖδεσ· ἐπεὶ Τρίτων ξεινήιον ἐγγυάλιξεν τήνδε τοι ἠπείροιο Λιβυστίδοσ. οὔ νύ τις ἄλλος ἀθανάτων, ἢ κεῖνοσ, ὅ μιν πόρεν ἀντιβολήσασ." ̔͂ως ἔφατ΄· οὐδ΄ ἁλίωσεν ὑπόκρισιν Αἰσονίδαο Εὔφημοσ· βῶλον δέ, θεοπροπίῃσιν ἰανθείσ, ἧκεν ὑποβρυχίην. τῆς δ΄ ἔκτοθι νῆσος ἀέρθη Καλλίστη, παίδων ἱερὴ τροφὸς Εὐφήμοιο, οἳ πρὶν μέν ποτε δὴ Σιντηίδα Λῆμνον ἔναιον, Λήμνου τ΄ ἐξελαθέντες ὑπ΄ ἀνδράσι Τυρσηνοῖσιν Σπάρτην εἰσαφίκανον ἐφέστιοι· ἐκ δὲ λιπόντας Σπάρτην Αὐτεσίωνος ἐὺς πάις ἤγαγε Θήρας Καλλίστην ἐπὶ νῆσον, ἀμείψατο δ΄ οὔνομα Θήρης ἐξ ἕθεν. ἀλλὰ τὰ μὲν μετόπιν γένετ΄ Εὐφήμοιο. Κεῖθεν δ΄ ἀπτερέως διὰ μυρίον οἶδμα λιπόντες Αἰγίνης ἀκτῇσιν ἐπέσχεθον· αἶψα δὲ τοίγε ὑδρείης πέρι δῆριν ἀμεμφέα δηρίσαντο, ὅς κεν ἀφυσσάμενος φθαίη μετὰ νῆάδ΄ ἱκέσθαι. ἄμφθ γὰρ χρειώ τε καὶ ἄσπετος οὖρος ἔπειγεν. ἔνθ΄ ἔτι νῦν πλήθοντας ἐπωμαδὸν ἀμφιφορῆας ἀνθέμενοι κούφοισιν ἄφαρ κατ΄ ἀγῶνα πόδεσσιν κοῦροι Μυρμιδόνων νίκης πέρι δηριόωνται. ̔́ιλατ΄ ἀριστήων μακάρων γένοσ· αἵδε δ΄ ἀοιδαὶ εἰς ἔτος ἐξ ἔτεος γλυκερώτεραι εἶεν ἀείδειν ἀνθρώποισ. ἤδη γὰρ ἐπὶ κλυτὰ πείραθ΄ ἱκάνω ὑμετέρων καμάτων· ἐπεὶ οὔ νύ τις ὔμμιν ἄεθλος αὖτις ἀπ΄ Αἰγίνηθεν ἀνερχομένοισιν ἐτύχθη, οὔτ΄ ἀνέμων ἐριῶλαι ἐνέσταθεν· ἀλλὰ ἕκηλοι γαῖαν Κεκροπίην παρά τ΄ Αὐλίδα μετρήσαντες Εὐβοίης ἔντοσθεν ̓οπούντιά τ΄ ἄστεα Λοκρῶν ἀσπασίως ἀκτὰς Παγασηίδας εἰσαπέβητε.  