    ̓αντιγόνη ὦ κοινὸν αὐτάδελφον ̓ισμήνης κάρα, ἆρ΄ οἶσθ΄ ὅ τι Ζεὺς τῶν ἀπ΄ Οἰδίπου κακῶν ὁποῖον οὐχὶ νῷν ἔτι ζώσαιν τελεῖ; οὐδὲν γὰρ οὔτ΄ ἀλγεινὸν οὔτ΄ ἄτης ἄτερ οὔτ΄ αἰσχρὸν οὔτ΄ ἄτιμόν ἐσθ΄, ὁποῖον οὐ τῶν σῶν τε κἀμῶν οὐκ ὄπωπ΄ ἐγὼ κακῶν. καὶ νῦν τί τοῦτ΄ αὖ φασι πανδήμῳ πόλει κήρυγμα θεῖναι τὸν στρατηγὸν ἀρτίωσ; ἔχεις τι κεἰσήκουσασ; ἤ σε λανθάνει πρὸς τοὺς φίλους στείχοντα τῶν ἐχθρῶν κακά;   ̓ισμήνη ἐμοὶ μὲν οὐδεὶς μῦθοσ, ̓αντιγόνη φίλων οὔθ΄ ἡδὺς οὔτ΄ ἀλγεινὸς ἵκετ΄ ἐξ ὅτου δυοῖν ἀδελφοῖν ἐστερήθημεν δύο, μιᾷ θανόντοιν ἡμέρᾳ διπλῇ χερί· ἐπεὶ δὲ φροῦδός ἐστιν ̓αργείων στρατὸς ἐν νυκτὶ τῇ νῦν, οὐδὲν οἶδ΄ ὑπέρτερον, οὔτ΄ εὐτυχοῦσα μᾶλλον οὔτ΄ ἀτωμένη.   ̓αντιγόνη ᾔδη καλῶσ, καί σ΄ ἐκτὸς αὐλείων πυλῶν τοῦδ΄ οὕνεκ΄ ἐξέπεμπον, ὡς μόνη κλύοισ.   ̓ισμήνη τί δ΄  ἔστι;  δηλοῖς γάρ τι καλχαίνουσ΄  ἔποσ.   ̓αντιγόνη οὐ γὰρ τάφου νῷν τὼ κασιγνήτω Κρέων τὸν μὲν προτίσασ, τὸν δ΄ ἀτιμάσας ἔχει; ̓ετεοκλέα μέν, ὡς λέγουσι, σὺν δίκης χρήσει δικαίᾳ καὶ νόμου  κατὰ χθονὸς ἔκρυψε τοῖς ἔνερθεν ἔντιμον νεκροῖσ· τὸν δ΄ ἀθλίως θανόντα Πολυνείκους νέκυν ἀστοῖσί φασιν ἐκκεκηρῦχθαι τὸ μὴ τάφῳ καλύψαι μηδὲ κωκῦσαί τινα, ἐᾶν δ΄ ἄκλαυτον, ἄταφον, οἰωνοῖς γλυκὺν θησαυρὸν εἰσορῶσι πρὸς χάριν βορᾶσ. τοιαῦτά φασι τὸν ἀγαθὸν Κρέοντα σοὶ κἀμοί, λέγω γὰρ κἀμέ, κηρύξαντ΄ ἔχειν, καὶ δεῦρο νεῖσθαι ταῦτα τοῖσι μὴ εἰδόσιν σαφῆ προκηρύξοντα, καὶ τὸ πρᾶγμ΄ ἄγειν οὐχ ὡς παρ΄ οὐδέν, ἀλλ΄ ὃς ἂν τούτων τι δρᾷ, φόνον προκεῖσθαι δημόλευστον ἐν πόλει. οὕτως ἔχει σοι ταῦτα, καὶ δείξεις τάχα εἴτ΄ εὐγενὴς πέφυκας εἴτ΄ ἐσθλῶν κακή.    ̓ισμήνη τί δ΄, ὦ ταλαῖφρον, εἰ τάδ΄ ἐν τούτοισ, ἐγὼ λύουσ΄ ἂν ἢ ΄φάπτουσα προσθείμην πλέον;   ̓αντιγόνη εἰ ξυμπονήσεις καὶ ξυνεργάσει σκόπει.   ̓ισμήνη ποῖόν τι κινδύνευμα; ποῦ γνώμης ποτ΄ εἰ;   ̓αντιγόνη εἰ τὸν νεκρὸν ξὺν τῇδε κουφιεῖς χερί.   ̓ισμήνη ἢ γὰρ νοεῖς θάπτειν σφ΄, ἀπόρρητον πόλει;   ̓αντιγόνη τὸν γοῦν ἐμὸν καὶ τὸν σόν ἢν σὺ μὴ θέλῃς ἀδελφόν·  οὐ γὰρ δὴ προδοῦσ΄ ἁλώσομαι.   ̓ισμήνη ὦ σχετλία, Κρέοντος ἀντειρηκότοσ;   ̓αντιγόνη ἀλλ΄ οὐδὲν αὐτῷ τῶν ἐμῶν μ΄ εἴργειν μέτα.  ̓ισμήνη οἴμοι.  φρόνησον, ὦ κασιγνήτη, πατὴρ ὡς νῷν ἀπεχθὴς δυσκλεής τ΄  ἀπώλετο, πρὸς αὐτοφώρων ἀμπλακημάτων διπλᾶς ὄψεις ἀράξας αὐτὸς αὐτουργῷ χερί. ἔπειτα μήτηρ καὶ γυνή, διπλοῦν ἔποσ, πλεκταῖσιν ἀρτάναισι λωβᾶται βίον· τρίτον δ΄ ἀδελφὼ δύο μίαν καθ΄ ἡμέραν αὐτοκτονοῦντε τὼ ταλαιπώρω μόρον κοινὸν κατειργάσαντ΄ ἐπαλλήλοιν χεροῖν. νῦν δ΄ αὖ μόνα δὴ νὼ λελειμμένα σκόπει ὅσῳ κάκιστ΄ ὀλούμεθ΄, εἰ νόμου βίᾳ ψῆφον τυράννων ἢ κράτη παρέξιμεν. ἀλλ΄ ἐννοεῖν χρὴ τοῦτο μὲν γυναῖχ΄ ὅτι ἔφυμεν, ὡς πρὸς ἄνδρας οὐ μαχουμένα. ἔπειτα δ΄ οὕνεκ΄ ἀρχόμεσθ΄ ἐκ κρεισσόνων, καὶ ταῦτ΄ ἀκούειν κἄτι τῶνδ΄ ἀλγίονα. ἐγὼ μὲν οὖν αἰτοῦσα τοὺς ὑπὸ χθονὸς ξύγγνοιαν ἴσχειν, ὡς βιάζομαι τάδε, τοῖς ἐν τέλει βεβῶσι πείσομαι·  τὸ γὰρ περισσὰ πράσσειν οὐκ ἔχει νοῦν οὐδένα.    ̓αντιγόνη οὔτ΄ ἂν κελεύσαιμ΄ οὔτ΄ ἄν, εἰ θέλοις ἔτι πράσσειν, ἐμοῦ γ΄ ἂν ἡδέως δρῴης μέτα. ἀλλ΄ ἴσθ΄ ὁποῖά σοι δοκεῖ, κεῖνον δ΄ ἐγὼ θάψω· καλόν μοι τοῦτο ποιούσῃ θανεῖν. φίλη μετ΄ αὐτοῦ κείσομαι, φίλου μέτα, ὅσια πανουργήσασ΄.  ἐπεὶ πλείων χρόνος ὃν δεῖ μ΄ ἀρέσκειν τοῖς κάτω τῶν ἐνθάδε. ἐκεῖ γὰρ αἰεὶ κείσομαι·  σοὶ δ΄, εἰ δοκεῖ, τὰ τῶν θεῶν ἔντιμ΄ ἀτιμάσασ΄ ἔχε.   ̓ισμήνη ἐγὼ μὲν οὐκ ἄτιμα ποιοῦμαι, τὸ δὲ βίᾳ πολιτῶν δρᾶν ἔφυν ἀμήχανοσ.   ̓αντιγόνη σὺ μὲν τάδ΄ ἂν προὔχοι΄·  ἐγὼ δὲ δὴ τάφον χώσουσ΄ ἀδελφῷ φιλτάτῳ πορεύσομαι.   ̓ισμήνη οἴμοι ταλαίνησ, ὡς ὑπερδέδοικά σου.   ̓αντιγόνη μὴ ΄μοῦ προτάρβει·  τὸν σὸν ἐξόρθου πότμον.   ̓ισμήνη ἀλλ΄ οὖν προμηνύσῃς γε τοῦτο μηδενὶ τοὔργον, κρυφῇ δὲ κεῦθε, σὺν δ΄ αὔτως ἐγώ.   ̓αντιγόνη οἴμοι, καταύδα·  πολλὸν ἐχθίων ἔσει σιγῶσ΄, ἐὰν μὴ πᾶσι κηρύξῃς τάδε.   ̓ισμήνη θερμὴν ἐπὶ ψυχροῖσι καρδίαν ἔχεισ.   ̓αντιγόνη ἀλλ΄ οἶδ΄ ἀρέσκουσ΄ οἷς μάλισθ΄ ἁδεῖν με χρή.   ̓ισμήνη εἰ καὶ δυνήσει γ΄·  ἀλλ΄ ἀμηχάνων ἐρᾷσ.   ̓αντιγόνη οὐκοῦν,   ὅταν δὴ μὴ  σθένω, πεπαύσομαι.   ̓ισμήνη ἀρχὴν δὲ θηρᾶν οὐ πρέπει τἀμήχανα.   ̓αντιγόνη εἰ ταῦτα λέξεισ, ἐχθαρεῖ μὲν ἐξ ἐμοῦ, ἐχθρὰ δὲ τῷ θανόντι προσκείσει δίκῃ. ἀλλ΄ ἔα με καὶ τὴν ἐξ ἐμοῦ δυσβουλίαν παθεῖν τὸ δεινὸν τοῦτο·  πείσομαι γὰρ οὐ τοσοῦτον οὐδὲν ὥστε μὴ οὐ καλῶς θανεῖν.   ̓ισμήνη ἀλλ΄ εἰ δοκεῖ σοι, στεῖχε·  τοῦτο δ΄ ἴσθ΄ ὅτι ἄνους μὲν ἔρχει, τοῖς φίλοις δ΄ ὀρθῶς φίλη.      Χορός ἀκτὶς ἀελίου, τὸ κάλλιστον ἑπταπύλῳ φανὲν Θήβᾳ τῶν προτέρων φάοσ, ἐφάνθης ποτ΄, ὦ χρυσέας ἁμέρας βλέφαρον, Διρκαίων ὑπὲρ ῥεέθρων μολοῦσα, τὸν λεύκασπιν ̓αργόθεν ἐκβάντα φῶτα πανσαγίᾳ φυγάδα πρόδρομον ὀξυτέρῳ κινήσασα χαλινῷ·   Χορός ὃς ἐφ΄ ἡμετέρᾳ γᾷ  Πολυνείκους ἀρθεὶς νεικέων ἐξ ἀμφιλόγων ὀξέα κλάζων ἀετὸς εἰς γᾶν ὣς ὑπερέπτα, λευκῆς χιόνος πτέρυγι στεγανόσ, πολλῶν μεθ΄ ὅπλων ξύν θ΄ ἱπποκόμοις κορύθεσσιν.    Χορός ξύν θ΄  ἱπποκόμοις κορύθεσσιν. στὰς δ΄ ὑπὲρ μελάθρων φονώσαισιν ἀμφιχανὼν κύκλῳ λόγχαις ἑπτάπυλον στόμα ἔβα, πρίν ποθ΄ ἁμετέρων αἱμάτων γένυσιν πλησθῆναί τε καὶ στεφάνωμα πύργων πευκάενθ΄ ̔́ηφαιστον ἑλεῖν.  τοῖος ἀμφὶ νῶτ΄ ἐτάθη πάταγος ̓́αρεοσ, ἀντιπάλῳ δυσχείρωμα δράκοντοσ.   Χορός Ζεὺς γὰρ μεγάλης γλώσσης κόμπους ὑπερεχθαίρει, καὶ σφας ἐσιδὼν πολλῷ ῥεύματι προσνισσομένους χρυσοῦ καναχῆς ὑπεροπλίαισ, παλτῷ ῥιπτεῖ πυρὶ βαλβίδων ἐπ΄ ἄκρων ἤδη νίκην ὁρμῶντ΄ ἀλαλάξαι.    Χορός ἀντιτύπᾳ δ΄  ἐπὶ γᾷ πέσε τανταλωθεὶς πυρφόροσ, ὃς τότε μαινομένᾳ ξὺν ὁρμᾷ βακχεύων ἐπέπνει ῥιπαῖς ἐχθίστων ἀνέμων. εἶχε δ΄ ἄλλᾳ τὰ μέν, ἄλλα δ΄ ἐπ΄ ἄλλοις ἐπενώμα στυφελίζων μέγας ̓́αρης δεξιόσειροσ.   Χορός ἑπτὰ λοχαγοὶ γὰρ ἐφ΄ ἑπτὰ πύλαις ταχθέντες ἴσοι πρὸς ἴσους ἔλιπον Ζηνὶ τροπαίῳ πάγχαλκα τέλη, πλὴν τοῖν στυγεροῖν, ὣ πατρὸς ἑνὸς μητρός τε μιᾶς φύντε καθ΄ αὑτοῖν δικρατεῖς λόγχας στήσαντ΄ ἔχετον κοινοῦ θανάτου μέρος ἄμφω.    Χορός ἀλλὰ γὰρ ἁ μεγαλώνυμος ἦλθε Νίκα τᾷ πολυαρμάτῳ ἀντιχαρεῖσα Θήβᾳ, ἐκ μὲν δὴ πολέμων τῶν νῦν θέσθαι λησμοσύναν, θεῶν δὲ ναοὺς χοροῖς παννυχίοις πάντας ἐπέλθωμεν, ὁ Θήβας δ΄ ἐλελίχθων Βάκχιος ἄρχοι.   Χορός ἀλλ΄ ὅδε γὰρ δὴ βασιλεὺς χώρασ, Κρέων ὁ Μενοικέως ἄρχων νεοχμὸς νεαραῖσι θεῶν ἐπὶ συντυχίαις χωρεῖ, τίνα δὴ μῆτιν ἐρέσσων, ὅτι σύγκλητον τήνδε γερόντων προὔθετο λέσχην, κοινῷ κηρύγματι πέμψασ;      Κρέων ἄνδρεσ, τὰ μὲν δὴ πόλεος ἀσφαλῶς θεοὶ πολλῷ σάλῳ σείσαντες ὤρθωσαν πάλιν. ὑμᾶς δ΄ ἐγὼ πομποῖσιν ἐκ πάντων δίχα ἔστειλ΄ ἱκέσθαι τοῦτο μὲν τὰ Λαί̈ου σέβοντας εἰδὼς εὖ θρόνων ἀεὶ κράτη, τοῦτ΄ αὖθισ, ἡνίκ΄ Οἰδίπους ὤρθου πόλιν, κἀπεὶ διώλετ΄, ἀμφὶ τοὺς κείνων ἔτι παῖδας μένοντας ἐμπέδοις φρονήμασιν. ὅτ΄ οὖν ἐκεῖνοι πρὸς διπλῆς μοίρας μίαν καθ΄ ἡμέραν ὤλοντο παίσαντές τε καὶ πληγέντες αὐτόχειρι σὺν μιάσματι, ἐγὼ κράτη δὴ πάντα καὶ θρόνους ἔχω γένους κατ΄ ἀγχιστεῖα τῶν ὀλωλότων. ἀμήχανον δὲ παντὸς ἀνδρὸς ἐκμαθεῖν ψυχήν τε καὶ φρόνημα καὶ γνώμην, πρὶν ἂν ἀρχαῖς τε καὶ νόμοισιν ἐντριβὴς φανῇ. ἐμοὶ γὰρ ὅστις πᾶσαν εὐθύνων πόλιν μὴ τῶν ἀρίστων ἅπτεται βουλευμάτων ἀλλ΄  ἐκ φόβου του γλῶσσαν ἐγκλῄσας ἔχει κάκιστος εἶναι νῦν τε καὶ πάλαι δοκεῖ· καὶ μεῖζον ὅστις ἀντὶ τῆς αὑτοῦ πάτρας φίλον νομίζει, τοῦτον οὐδαμοῦ λέγω. ἐγὼ γάρ, ἴστω Ζεὺς ὁ πάνθ΄ ὁρῶν ἀεί, οὔτ΄ ἂν σιωπήσαιμι τὴν ἄτην ὁρῶν στείχουσαν ἀστοῖς ἀντὶ τῆς σωτηρίασ, οὔτ΄ ἂν φίλον ποτ΄ ἄνδρα δυσμενῆ χθονὸς θείμην ἐμαυτῷ, τοῦτο γιγνώσκων ὅτι ἥδ΄ ἐστὶν ἡ σῴζουσα καὶ ταύτης ἔπι πλέοντες ὀρθῆς τοὺς φίλους ποιούμεθα. τοιοῖσδ΄ ἐγὼ νόμοισι τήνδ΄ αὔξω πόλιν, καὶ νῦν ἀδελφὰ τῶνδε κηρύξας ἔχω ἀστοῖσι παίδων τῶν ἀπ΄ Οἰδίπου πέρι· ̓ετεοκλέα μέν, ὃς πόλεως ὑπερμαχῶν ὄλωλε τῆσδε, πάντ΄ ἀριστεύσας δόρει, τάφῳ τε κρύψαι καὶ τὰ πάντ΄ ἀφαγνίσαι ἃ τοῖς ἀρίστοις ἔρχεται κάτω νεκροῖσ. τὸν δ΄ αὖ ξύναιμον τοῦδε, Πολυνείκη λέγω, ὃς γῆν πατρῴαν καὶ θεοὺς τοὺς ἐγγενεῖς φυγὰς κατελθὼν ἠθέλησε μὲν πυρὶ πρῆσαι κατ΄ ἄκρασ, ἠθέλησε δ΄ αἵματος κοινοῦ πάσασθαι, τοὺς δὲ δουλώσας ἄγειν, τοῦτον πόλει τῇδ΄ ἐκκεκήρυκται τάφῳ μήτε κτερίζειν μήτε κωκῦσαί τινα, ἐᾶν δ΄ ἄθαπτον καὶ πρὸς οἰωνῶν δέμας καὶ πρὸς κυνῶν ἐδεστὸν αἰκισθέν τ΄ ἰδεῖν. τοιόνδ΄ ἐμὸν φρόνημα, κοὔποτ΄ ἔκ γ΄ ἐμοῦ τιμὴν προέξουσ΄ οἱ κακοὶ τῶν ἐνδίκων· ἀλλ΄ ὅστις εὔνους τῇδε τῇ πόλει, θανὼν καὶ ζῶν ὁμοίως ἐξ ἐμοῦ τιμήσεται.    Χορός σοὶ ταῦτ΄ ἀρέσκει, παῖ Μενοικέως Κρέον, τὸν τῇδε δύσνουν κἀς τὸν εὐμενῆ πόλει· νόμῳ δὲ χρῆσθαι παντί που πάρεστί σοι καὶ τῶν θανόντων χὠπόσοι ζῶμεν πέρι.   Κρέων ὡς ἂν σκοποὶ νῦν εἴτε τῶν εἰρημένων.   Χορός νεωτέρῳ τῳ τοῦτο βαστάζειν πρόθεσ.   Κρέων ἀλλ΄ εἴσ΄ ἑτοῖμοι τοῦ νεκροῦ γ΄ ἐπίσκοποι.   Χορός τί δῆτ΄ ἂν ἄλλο τοῦτ΄ ἐπεντέλλοις ἔτι;   Κρέων τὸ μὴ ΄πιχωρεῖν τοῖς ἀπιστοῦσιν τάδε.   Χορός οὔκ ἔστιν οὕτω μῶρος ὃς θανεῖν ἐρᾷ.   Κρέων καὶ μὴν ὁ μισθός γ΄, οὗτοσ·  ἀλλ΄ ὑπ΄ ἐλπίδων ἄνδρας τὸ κέρδος πολλάκις διώλεσεν.   Φύλαξ ἄναξ, ἐρῶ μὲν οὐχ ὅπως τάχους ὕπο δύσπνους ἱκάνω κοῦφον ἐξάρας πόδα. πολλὰς γὰρ ἔσχον φροντίδων ἐπιστάσεισ, ὁδοῖς κυκλῶν ἐμαυτὸν εἰς ἀναστροφήν· ψυχὴ γὰρ ηὔδα πολλά μοι μυθουμένη· τάλασ, τί χωρεῖς οἷ μολὼν δώσεις δίκην; τλήμων, μενεῖς αὖ; κεἰ τάδ΄ εἴσεται Κρέων ἄλλου παρ΄ ἀνδρόσ; πῶς σὺ δῆτ΄ οὐκ ἀλγύνει; τοιαῦθ΄ ἑλίσσων ἤνυτον σχολῇ βραδύσ. χοὔτως ὁδὸς βραχεῖα γίγνεται μακρά. τέλος γε μέντοι δεῦρ΄ ἐνίκησεν μολεῖν σοί.  κεἰ τὸ μηδὲν ἐξερῶ, φράσω δ΄ ὅμωσ· τῆς ἐλπίδος γὰρ ἔρχομαι δεδραγμένοσ, τὸ μὴ παθεῖν ἂν ἄλλο πλὴν τὸ μόρσιμον.    Κρέων τί δ΄ ἐστὶν ἀνθ΄ οὗ τήνδ΄ ἔχεις ἀθυμίαν;   Φύλαξ φράσαι θέλω σοι πρῶτα τἀμαυτοῦ· τὸ γὰρ πρᾶγμ΄ οὔτ΄ ἔδρασ΄ οὔτ΄ εἶδον ὅστις ἦν ὁ δρῶν, οὐδ΄ ἂν δικαίως ἐς κακὸν πέσοιμί τι.   Κρέων εὖ γε στοχάζει κἀποφάργνυσαι κύκλῳ τὸ πρᾶγμα·  δηλοῖς δ΄ ὥς τι σημανῶν νέον.   Φύλαξ τὰ δεινὰ γάρ τοι προστίθησ΄ ὄκνον πολύν.   Κρέων οὔκουν ἐρεῖς ποτ΄, εἶτ΄ ἀπαλλαχθεὶς ἄπει;   Φύλαξ καὶ δὴ λέγω σοι.  τὸν νεκρόν τις ἀρτίως θάψας βέβηκε κἀπὶ χρωτὶ διψίαν κόνιν παλύνας κἀφαγιστεύσας ἃ χρή·   Κρέων τί φήσ; τίς ἀνδρῶν ἦν ὁ τολμήσας τάδε;   Φύλαξ οὐκ οἶδ΄·  ἐκεῖ γὰρ οὔτε του γενῇδος ἦν πλῆγμ΄, οὐ δικέλλης ἐκβολή.  στύφλος δὲ γῆ καὶ χέρσοσ, ἀρρὼξ οὐδ΄ ἐπημαξευμένη τροχοῖσιν, ἀλλ΄ ἄσημος οὑργάτης τις ἦν. ὅπως δ΄ ὁ πρῶτος ἡμὶν ἡμεροσκόπος δείκνυσι, πᾶσι θαῦμα δυσχερὲς παρῆν. ὁ μὲν γὰρ ἠφάνιστο, τυμβήρης μὲν οὔ, λεπτὴ δ΄, ἄγος φεύγοντος ὥσ, ἐπῆν κόνις σημεῖα δ΄ οὔτε θηρὸς οὔτε του κυνῶν ἐλθόντοσ, οὐ σπάσαντος ἐξεφαίνετο. λόγοι δ΄ ἐν ἀλλήλοισιν ἐρρόθουν κακοί, φύλαξ ἐλέγχων φύλακα, κἂν ἐγίγνετο πληγὴ τελευτῶσ΄, οὐδ΄ ὁ κωλύσων παρῆν. εἷς γάρ τις ἦν ἕκαστος οὑξειργασμένοσ, κοὐδεὶς ἐναργήσ, ἀλλ΄ ἔφευγε μὴ εἰδέναι. ἦμεν δ΄ ἑτοῖμοι καὶ μύδρους αἴρειν χεροῖν καὶ πῦρ διέρπειν καὶ θεοὺς ὁρκωμοτεῖν, τὸ μήτε δρᾶσαι μήτε τῳ ξυνειδέναι τὸ πρᾶγμα βουλεύσαντι μηδ΄ εἰργασμένῳ. τέλος δ΄ ὅτ΄ οὐδὲν ἦν ἐρευνῶσιν πλέον, λέγει τις εἷσ, ὃ πάντας ἐς πέδον κάρα νεῦσαι φόβῳ προὔτρεψεν·  οὐ γὰρ εἴχομεν οὔτ΄ ἀντιφωνεῖν οὔθ΄ ὅπως δρῶντες καλῶς πράξαιμεν.  ἦν δ΄ ὁ μῦθος ὡς ἀνοιστέον σοὶ τοὔργον εἴη τοῦτο κοὐχὶ κρυπτέον. καὶ ταῦτ΄ ἐνίκα, κἀμὲ τὸν δυσδαίμονα πάλος καθαιρεῖ τοῦτο τἀγαθὸν λαβεῖν. πάρειμι δ΄ ἄκων οὐχ ἑκοῦσιν, οἶδ΄ ὅτι· στέργει γὰρ οὐδεὶς ἄγγελον κακῶν ἐπῶν.    Χορός ἄναξ, ἐμοί τοί, μή τι καὶ θεήλατον τοὔργον τόδ΄, ἡ ξύννοια βουλεύει πάλαι   Κρέων παῦσαι, πρὶν ὀργῆς καὶ ΄μὲ μεστῶσαι λέγων, μὴ ΄φευρεθῇς ἄνους τε καὶ γέρων ἅμα. λέγεις γὰρ οὐκ ἀνεκτὰ δαίμονας λέγων πρόνοιαν ἴσχειν τοῦδε τοῦ νεκροῦ πέρι. πότερον ὑπερτιμῶντες ὡς εὐεργέτην ἔκρυπτον αὐτόν, ὅστις ἀμφικίονας ναοὺς πυρώσων ἦλθε κἀναθήματα καὶ  γῆν ἐκείνων καὶ νόμους διασκεδῶν; ἢ τοὺς κακοὺς τιμῶντας εἰσορᾷς θεούσ; οὔκ ἔστιν.  ἀλλὰ ταῦτα καὶ πάλαι πόλεως ἄνδρες μόλις φέροντες ἐρρόθουν ἐμοί, κρυφῇ κάρα σείοντεσ, οὐδ΄ ὑπὸ ζυγῷ λόφον δικαίως εἶχον, ὡς στέργειν ἐμέ. ἐκ τῶνδε τούτους ἐξεπίσταμαι καλῶς παρηγμένους μισθοῖσιν εἰργάσθαι τάδε. οὐδὲν γὰρ ἀνθρώποισιν οἷον ἄργυρος κακὸν νόμισμ΄ ἔβλαστε.  τοῦτο καὶ πόλεις πορθεῖ, τόδ΄ ἄνδρας ἐξανίστησιν δόμων· τόδ΄ ἐκδιδάσκει καὶ παραλλάσσει φρένας χρηστὰς πρὸς αἰσχρὰ πράγματ΄ ἵστασθαι βροτῶν· πανουργίας δ΄ ἔδειξεν ἀνθρώποις  ἔχειν καὶ  παντὸς ἔργου δυσσέβειαν εἰδέναι. ὅσοι δὲ μισθαρνοῦντες ἤνυσαν τάδε, χρόνῳ ποτ΄ ἐξέπραξαν ὡς δοῦναι δίκην. ἀλλ΄ εἴπερ ἴσχει Ζεὺς ἔτ΄ ἐξ ἐμοῦ σέβασ, εὖ τοῦτ΄ ἐπίστασ΄, ὅρκιος δέ σοι λέγω· εἰ μὴ τὸν αὐτόχειρα τοῦδε τοῦ τάφου εὑρόντες ἐκφανεῖτ΄ ἐς ὀφθαλμοὺς ἐμούσ, οὐχ ὑμὶν ̔́αιδης μοῦνος ἀρκέσει, πρὶν ἂν ζῶντες κρεμαστοὶ τήνδε δηλώσηθ΄ ὕβριν, ἵν΄ εἰδότες τὸ κέρδος ἔνθεν οἰστέον τὸ λοιπὸν ἁρπάζητε, καὶ μάθηθ΄ ὅτι οὐκ ἐξ ἅπαντος δεῖ τὸ   κερδαίνειν φιλεῖν. ἐκ τῶν γὰρ αἰσχρῶν λημμάτων τοὺς πλείονας ἀτωμένους ἴδοις ἂν ἢ σεσωσμένουσ.    Φύλαξ εἰπεῖν τι δώσεις ἢ στραφεὶς οὕτως ἴω;   Κρέων οὐκ οἶσθα καὶ νῦν ὡς ἀνιαρῶς λέγεισ;   Φύλαξ ἐν τοῖσιν ὠσὶν ἢ ΄πὶ τῇ ψυχῇ δάκνει;   Κρέων τί δὲ ῥυθμίζεις τὴν ἐμὴν λύπην ὅπου;   Φύλαξ ὁ δρῶν σ΄ ἀνιᾷ τὰς φρένασ, τὰ δ΄ ὦτ΄ ἐγώ.   Κρέων οἴμ΄  ὡς λάλημα δῆλον ἐκπεφυκὸς εἶ.   Φύλαξ οὔκουν τό γ΄ ἔργον τοῦτο ποιήσας ποτέ.   Κρέων καὶ ταῦτ΄ ἐπ΄ ἀργύρῳ γε τὴν ψυχὴν προδούσ.   Φύλαξ φεῦ· ἦ δεινὸν ᾧ δοκῇ γε καὶ ψευδῆ δοκεῖν.   Κρέων κόμψευέ νυν τὴν δόξαν·  εἰ δὲ ταῦτα μὴ φανεῖτέ μοι τοὺς δρῶντασ, ἐξερεῖθ΄ ὅτι τὰ δειλὰ κέρδη πημονὰς ἐργάζεται.   Φύλαξ ἀλλ΄ εὑρεθείη μὲν μάλιστ΄·  ἐὰν δέ τοι ληφθῇ τε καὶ μή, τοῦτο γὰρ τύχη κρινεῖ, οὐκ ἔσθ΄ ὅπως ὄψει σὺ δεῦρ΄ ἐλθόντα με· καὶ νῦν γὰρ ἐκτὸς ἐλπίδος γνώμης τ΄ ἐμῆς σωθεὶς ὀφείλω τοῖς θεοῖς πολλὴν χάριν.      Χορός πολλὰ τὰ δεινὰ κοὐδὲν ἀνθρώπου δεινότερον πέλει. τοῦτο καὶ πολιοῦ πέραν πόντου χειμερίῳ νότῳ χωρεῖ, περιβρυχίοισιν περῶν ὑπ΄ οἴδμασιν. θεῶν τε τὰν ὑπερτάταν, Γᾶν ἄφθιτον, ἀκαμάταν, ἀποτρύεται ἰλλομένων ἀρότρων ἔτος εἰς ἔτος ἱππείῳ γένει πολεύων.   Χορός κουφονόων τε φῦλον ὀρνίθων ἀμφιβαλὼν ἄγει καὶ θηρῶν ἀγρίων ἔθνη πόντου τ΄ εἰναλίαν φύσιν σπείραισι δικτυοκλώστοισ, περιφραδὴς ἀνήρ· κρατεῖ δὲ μηχαναῖς ἀγραύλου θηρὸς ὀρεσσιβάτα, λασιαύχενά θ΄ ἵππον ὀχμάζεται ἀμφὶ λόφον  ζυγῶν οὔρειόν τ΄ ἀκμῆτα ταῦρον.   Χορός καὶ φθέγμα καὶ ἀνεμόεν φρόνημα καὶ ἀστυνόμους ὀργὰς ἐδιδάξατο καὶ δυσαύλων πάγων ὑπαίθρεια καὶ δύσομβρα φεύγειν βέλη παντοπόροσ· ἄπορος ἐπ΄ οὐδὲν ἔρχεται τὸ μέλλον· ̔́αιδα μόνον φεῦξιν οὐκ  ἐπάξεται· νόσων δ΄ ἀμηχάνων φυγὰς ξυμπέφρασται.   Χορός σοφόν τι τὸ μηχανόεν τέχνας ὑπὲρ ἐλπίδ΄ ἔχων τοτὲ μὲν κακόν, ἄλλοτ΄ ἐπ΄ ἐσθλὸν ἕρπει, νόμους γεραίρων  χθονὸς θεῶν τ΄ ἔνορκον δίκαν, ὑψίπολισ·  ἄπολις ὅτῳ τὸ μὴ καλὸν ξύνεστι τόλμας χάριν.  μήτ΄ ἐμοὶ παρέστιος γένοιτο μήτ΄ ἴσον φρονῶν ὃς τάδ΄ ἔρδει.   Χορός ἐς δαιμόνιον τέρας ἀμφινοῶ τόδε·  πῶς εἰδὼς ἀντιλογήσω τήνδ΄ οὐκ εἶναι παῖδ΄ ̓αντιγόνην. ὦ δύστηνος καὶ δυστήνου πατρὸς Οἰδιπόδα, τί ποτ΄;   οὐ δή που σέ γ΄ ἀπιστοῦσαν τοῖς βασιλείοισιν ἄγουσι νόμοις καὶ ἐν ἀφροσύνῃ καθελόντεσ;      Φύλαξ ἥδ΄ ἔστ΄ ἐκείνη τοὔργον ἡ ΄ξειργασμένη· τήνδ΄ εἵλομεν θάπτουσαν.  ἀλλὰ ποῦ Κρέων;   Χορός ὅδ΄ ἐκ δόμων ἄψορρος εἰς δέον περᾷ.   Κρέων τί δ΄ ἔστι; ποίᾳ ξύμμετρος προὔβην τύχῃ;   Φύλαξ ἄναξ, βροτοῖσιν οὐδέν ἔστ΄ ἀπώμοτον. ψεύδει γὰρ ἡ ΄πίνοια τὴν γνώμην·  ἐπεὶ σχολῇ ποθ΄ ἥξειν δεῦρ΄ ἂν ἐξηύχουν ἐγὼ ταῖς σαῖς ἀπειλαῖς αἷς ἐχειμάσθην τότε ἀλλ΄ ἡ γὰρ ἐκτὸς καὶ παρ΄ ἐλπίδας χαρὰ ἔοικεν ἄλλῃ μῆκος οὐδὲν ἡδονῇ, ἥκω, δι΄ ὅρκων καίπερ ὢν ἀπώμοτοσ, κόρην ἄγων τήνδ΄, ἣ καθῃρέθη τάφον κοσμοῦσα.  κλῆρος ἐνθάδ΄ οὐκ ἐπάλλετο, ἀλλ΄ ἔστ΄ ἐμὸν θοὔρμαιον, οὐκ ἄλλου, τόδε. καὶ νῦν, ἄναξ, τήνδ΄ αὐτόσ, ὡς θέλεισ, λαβὼν καὶ κρῖνε κἀξέλεγχ΄·  ἐγὼ δ΄ ἐλεύθερος δίκαιός εἰμι τῶνδ΄  ἀπηλλάχθαι κακῶν.   Κρέων ἄγεις δὲ τήνδε τῷ τρόπῳ πόθεν λαβών;   Φύλαξ αὕτη τὸν ἄνδρ΄ ἔθαπτε·  πάντ΄ ἐπίστασαι.   Κρέων ἦ καὶ ξυνίης καὶ λέγεις ὀρθῶς ἃ φῄσ;   Φύλαξ ταύτην γ΄ ἰδὼν θάπτουσαν ὃν σὺ τὸν νεκρὸν ἀπεῖπασ.  ἆρ΄ ἔνδηλα καὶ σαφῆ λέγω;   Κρέων καὶ πῶς ὁρᾶται κἀπίληπτος ᾑρέθη;    Φύλαξ τοιοῦτον ἦν τὸ πρᾶγμ΄.  ὅπως γὰρ ἥκομεν, πρὸς σοῦ τὰ δείν΄ ἐκεῖν΄ ἐπηπειλημένοι, πᾶσαν κόνιν σήραντεσ, ἣ κατεῖχε τὸν νέκυν, μυδῶν τε σῶμα γυμνώσαντες εὖ, καθήμεθ΄ ἄκρων ἐκ πάγων ὑπήνεμοι, ὀσμὴν ἀπ΄ αὐτοῦ μὴ βάλοι πεφευγότεσ, ἐγερτὶ κινῶν ἄνδρ΄ ἀνὴρ ἐπιρρόθοις κακοῖσιν, εἴ τις τοῦδ΄ ἀκηδήσοι πόνου. χρόνον τάδ΄ ἦν τοσοῦτον, ἔστ΄ ἐν αἰθέρι μέσῳ κατέστη λαμπρὸς ἡλίου κύκλος καὶ καῦμ΄ ἔθαλπε·  καὶ τότ΄ ἐξαίφνης χθονὸς τυφὼς ἀείρας σκηπτόν οὐράνιον ἄχοσ, πίμπλησι πεδίον, πᾶσαν αἰκίζων φόβην ὕλης πεδιάδοσ, ἐν δ΄ ἐμεστώθη μέγας αἰθήρ·  μύσαντες δ΄ εἴχομεν θείαν νόσον. καὶ τοῦδ΄ ἀπαλλαγέντος ἐν χρόνῳ μακρῷ, ἡ παῖς ὁρᾶται, κἀνακωκύει πικρᾶς ὄρνιθος ὀξὺν φθόγγον, ἐς ὅταν κενῆς εὐνῆς νεοσσῶν ὀρφανὸν βλέψῃ λέχοσ. οὕτω δὲ χαὔτη, ψιλὸν ὡς ὁρᾷ νέκυν, γόοισιν ἐξῴμωξεν, ἐκ δ΄ ἀρὰς κακὰς ἠρᾶτο τοῖσι τοὔργον ἐξειργασμένοισ. καὶ χερσὶν εὐθὺς διψίαν φέρει κόνιν, ἔκ τ΄  εὐκροτήτου χαλκέας ἄρδην πρόχου χοαῖσι τρισπόνδοισι τὸν νέκυν στέφει. χἠμεῖς ἰδόντες ἱέμεσθα, σὺν δέ νιν θηρώμεθ΄ εὐθὺς οὐδὲν ἐκπεπληγμένην, καὶ τάς τε πρόσθεν τάς τε νῦν ἠλέγχομεν πράξεισ·  ἄπαρνος δ΄ οὐδενὸς καθίστατο, ἅμ΄ ἡδέως ἔμοιγε κἀλγεινῶς ἅμα. τὸ μὲν γὰρ αὐτὸν ἐκ κακῶν πεφευγέναι ἥδιστον, ἐς κακὸν δὲ τοὺς φίλους ἄγειν ἀλγεινόν·  ἀλλὰ πάντα ταῦθ΄ ἥσσω λαβεῖν ἐμοὶ πέφυκε τῆς ἐμῆς σωτηρίασ.    Κρέων σὲ δή, σὲ τὴν νεύουσαν εἰς πέδον κάρα, φὴς ἢ καταρνεῖ μὴ δεδρακέναι τάδε·   ̓αντιγόνη καὶ φημὶ δρᾶσαι κοὐκ ἀπαρνοῦμαι τὸ μή.   Κρέων σὺ μὲν κομίζοις ἂν σεαυτὸν ᾖ θέλεις ἔξω βαρείας αἰτίας ἐλεύθερον· σὺ δ΄ εἰπέ μοι μὴ μῆκοσ, ἀλλὰ συντόμωσ, ᾔδησθα κηρυχθέντα μὴ πράσσειν τάδε;   ̓αντιγόνη ᾔδη· τί δ΄ οὐκ ἔμελλον; ἐμφανῆ γὰρ ἦν.   Κρέων καὶ δῆτ΄ ἐτόλμας τούσδ΄ ὑπερβαίνειν νόμουσ;   ̓αντιγόνη οὐ γάρ τί μοι Ζεὺς ἦν ὁ κηρύξας τάδε, οὐδ΄ ἡ ξύνοικος τῶν κάτω θεῶν Δίκη τοιούσδ΄ ἐν ἀνθρώποισιν ὥρισεν νόμουσ. οὐδὲ σθένειν τοσοῦτον ᾠόμην τὰ σὰ κηρύγμαθ΄, ὥστ΄ ἄγραπτα κἀσφαλῆ θεῶν νόμιμα δύνασθαι θνητὸν ὄνθ΄ ὑπερδραμεῖν. οὐ γάρ τι νῦν γε κἀχθέσ, ἀλλ΄ ἀεί ποτε ζῇ ταῦτα, κοὐδεὶς οἶδεν ἐξ ὅτου ΄φάνη. τούτων ἐγὼ οὐκ ἔμελλον, ἀνδρὸς οὐδενὸς φρόνημα δείσασ΄, ἐν θεοῖσι τὴν δίκην δώσειν·  θανουμένη γὰρ ἐξῄδη, τί δ΄ οὔ; κεἰ μὴ σὺ προὐκήρυξασ.  εἰ δὲ τοῦ χρόνου πρόσθεν θανοῦμαι, κέρδος αὔτ΄ ἐγὼ λέγω. ὅστις γὰρ ἐν πολλοῖσιν ὡς ἐγὼ κακοῖς ζῇ, πῶς ὅδ΄ Οὐχὶ κατθανὼν κέρδος φέρει; οὕτως ἔμοιγε τοῦδε τοῦ μόρου τυχεῖν παρ΄ οὐδὲν ἄλγοσ·  ἀλλ΄ ἄν, εἰ τὸν ἐξ ἐμῆς μητρὸς θανόντ΄ ἄθαπτον ἠνσχόμην νέκυν, κείνοις ἂν ἤλγουν·  τοῖσδε δ΄ οὐκ ἀλγύνομαι. σοὶ δ΄ εἰ δοκῶ νῦν μῶρα δρῶσα τυγχάνειν, σχεδόν τι μώρῳ μωρίαν ὀφλισκάνω.    Χορός δηλοῖ τὸ γέννημ΄ ὠμὸν ἐξ ὠμοῦ πατρὸς τῆς παιδόσ.  εἴκειν δ΄ οὐκ ἐπίσταται κακοῖσ.   Κρέων ἀλλ΄ ἴσθι τοι τὰ σκλήρ΄ ἄγαν φρονήματα πίπτειν μάλιστα, καὶ τὸν ἐγκρατέστατον σίδηρον ὀπτὸν ἐκ πυρὸς περισκελῆ θραυσθέντα καὶ ῥαγέντα πλεῖστ΄ ἂν εἰσίδοισ· σμικρῷ χαλινῷ δ΄ οἶδα τοὺς θυμουμένους ἵππους καταρτυθέντασ·  οὐ γὰρ ἐκπέλει φρονεῖν μέγ΄ ὅστις δοῦλός ἐστι τῶν πέλασ. αὕτη δ΄ ὑβρίζειν μὲν τότ΄  ἐξηπίστατο, νόμους ὑπερβαίνουσα τοὺς προκειμένουσ· ὕβρις δ΄, ἐπεὶ δέδρακεν, ἥδε δευτέρα, τούτοις ἐπαυχεῖν καὶ δεδρακυῖαν γελᾶν. ἦ νῦν ἐγὼ μὲν οὐκ ἀνήρ, αὕτη δ΄ ἀνήρ, εἰ ταῦτ΄ ἀνατὶ τῇδε κείσεται κράτη. ἀλλ΄ εἴτ΄ ἀδελφῆς εἴθ΄ ὁμαιμονεστέρα τοῦ παντὸς ἡμῖν Ζηνὸς ἑρκείου κυρεῖ, αὐτή τε χἠ ξύναιμος οὐκ ἀλύξετον μόρου κακίστου· καὶ γὰρ οὖν κείνην ἴσον ἐπαιτιῶμαι τοῦδε βουλεῦσαι τάφου. καί νιν καλεῖτ΄·  ἔσω γὰρ εἶδον ἀρτίως λυσσῶσαν αὐτὴν οὐδ΄ ἐπήβολον φρενῶν. φιλεῖ δ΄ ὁ θυμὸς πρόσθεν, ᾑρῆσθαι κλοπεὺς τῶν μηδὲν ὀρθῶς ἐν σκότῳ τεχνωμένων· μισῶ γε μέντοι χὤταν ἐν κακοῖσί τις ἁλοὺς ἔπειτα τοῦτο καλλύνειν θέλῃ.   ̓αντιγόνη θέλεις τι μεῖζον ἢ κατακτεῖναί μ΄ ἑλών;   Κρέων ἐγὼ μὲν οὐδέν· τοῦτ΄ ἔχων ἅπαντ΄ ἔχω.    ̓αντιγόνη τί δῆτα μέλλεισ; ὡς ἐμοὶ τῶν σῶν λόγων ἀρεστὸν οὐδὲν μηδ΄ ἀρεσθείη ποτέ· οὕτω δὲ καὶ σοὶ τἄμ΄ ἀφανδάνοντ΄ ἔφυ. καίτοι πόθεν κλέος γ΄ ἂν εὐκλεέστερον κατέσχον ἢ τὸν αὐτάδελφον ἐν τάφῳ τιθεῖσα; τούτοις τοῦτο πᾶσιν ἁνδάνειν λέγοιτ΄ ἄν, εἰ μὴ γλῶσσαν ἐγκλῄοι φόβοσ. ἀλλ΄ ἡ τυραννὶς πολλά τ΄ ἄλλ΄ εὐδαιμονεῖ κἄξεστιν αὐτῇ δρᾶν λέγειν θ΄ ἃ βούλεται.   Κρέων σὺ τοῦτο μούνη τῶνδε Καδμείων ὁρᾷσ.   ̓αντιγόνη ὁρῶσι χοὖτοι, σοὶ δ΄ ὑπίλλουσιν στόμα.   Κρέων σὺ δ΄ οὐκ  ἐπαιδεῖ, τῶνδε χωρὶς εἰ φρονεῖσ;   ̓αντιγόνη οὐδὲν γὰρ αἰσχρὸν τοὺς ὁμοσπλάγχνους σέβειν.   Κρέων οὔκουν ὅμαιμος χὠ καταντίον θανών;   ̓αντιγόνη ὅμαιμος ἐκ μιᾶς τε καὶ ταὐτοῦ πατρόσ.   Κρέων πῶς δῆτ΄ ἐκείνῳ δυσσεβῆ τιμᾷς χάριν;   ̓αντιγόνη οὐ μαρτυρήσει ταῦθ΄ ὁ κατθανὼν νέκυσ.   Κρέων εἴ τοί σφε τιμᾷς ἐξ ἴσου τῷ δυσσεβεῖ.   ̓αντιγόνη οὐ γάρ τι δοῦλοσ, ἀλλ΄ ἀδελφὸς ὤλετο.   Κρέων πορθῶν δὲ τήνδε γῆν·  ὁ δ΄ ἀντιστὰς ὕπερ.   ̓αντιγόνη ὁμῶς ὅ γ΄ ̔́αιδης τοὺς νόμους τούτους ποθεῖ.   Κρέων ἀλλ΄ οὐχ ὁ χρηστὸς τῷ κακῷ λαχεῖν ἴσοσ.   ̓αντιγόνη τίς οἶδεν εἰ κάτωθεν εὐαγῆ τάδε;   Κρέων οὔτοι ποθ΄ οὑχθρόσ, οὐδ΄ ὅταν θάνῃ, φίλοσ.   ̓αντιγόνη οὔτοι συνέχθειν,   ἀλλὰ συμφιλεῖν ἔφυν.   Κρέων κάτω νυν ἐλθοῦσ΄, εἰ φιλητέον, φίλει κείνουσ· ἐμοῦ δὲ ζῶντος οὐκ ἄρξει γυνή.    Χορός καὶ μὴν πρὸ πυλῶν ἥδ΄ ̓ισμήνη, φιλάδελφα κάτω δάκρυ΄ εἰβομένη· νεφέλη δ΄ ὀφρύων ὕπερ αἱματόεν ῥέθος αἰσχύνει, τέγγουσ΄  εὐῶπα παρειάν.    Κρέων σὺ δ΄, ἣ κατ΄ οἴκους ὡς ἔχιδν΄ ὑφειμένη λήθουσά μ΄ ἐξέπινεσ, οὐδ΄ ἐμάνθανον τρέφων δύ΄ ἄτα κἀπαναστάσεις θρόνων, φέρ΄, εἰπὲ δή μοι, καὶ σὺ τοῦδε τοῦ τάφου φήσεις μετασχεῖν, ἢ ΄ξομεῖ τὸ μὴ εἰδέναι;   ̓ισμήνη δέδρακα τοὔργον, εἴπερ ἥδ΄ ὁμορροθεῖ καὶ ξυμμετίσχω  καὶ φέρω τῆς αἰτίασ.   ̓αντιγόνη ἀλλ΄ οὐκ ἐάσει τοῦτό γ΄ ἡ δίκη σ΄, ἐπεὶ οὔτ΄ ἠθέλησας οὔτ΄ ἐγὼ ΄κοινωσάμην.   ̓ισμήνη ἀλλ΄  ἐν κακοῖς τοῖς σοῖσιν οὐκ αἰσχύνομαι ξύμπλουν ἐμαυτὴν τοῦ πάθους ποιουμένη.   ̓αντιγόνη ὧν τοὔργον, ̔́αιδης χοἰ κάτω ξυνίστορεσ· λόγοις δ΄ ἐγὼ φιλοῦσαν οὐ στέργω φίλην.   ̓ισμήνη μήτοι, κασιγνήτη, μ΄ ἀτιμάσῃς τὸ μὴ οὐ θανεῖν τε σὺν σοὶ τὸν θανόντα θ΄ ἁγνίσαι.   ̓αντιγόνη μή μοι θάνῃς σὺ κοινὰ μηδ΄ ἃ μὴ ΄θιγες ποιοῦ σεαυτῆσ.  ἀρκέσω θνῄσκουσ΄ ἐγώ.   ̓ισμήνη καὶ τίς βίος μοι σοῦ λελειμμένῃ φίλοσ;   ̓αντιγόνη Κρέοντ΄ ἐρώτα· τοῦδε γὰρ σὺ κηδεμών.   ̓ισμήνη τί ταῦτ΄ ἀνιᾷς μ΄, οὐδὲν ὠφελουμένη;   ̓αντιγόνη ἀλγοῦσα μὲν δῆτ΄    εἰ γελῶ γ΄ ἐν σοὶ γελῶ.   ̓ισμήνη τί δῆτ΄ ἂν ἀλλὰ  νῦν σ΄ ἔτ΄ ὠφελοῖμ΄ ἐγώ;   ̓αντιγόνη σῶσον σεαυτήν· οὐ φθονῶ σ΄ ὑπεκφυγεῖν.   ̓ισμήνη οἴμοι τάλαινα, κἀμπλάκω τοῦ σοῦ μόρου;   ̓αντιγόνη σὺ μὲν γὰρ εἵλου   ζῆν, ἐγὼ δὲ κατθανεῖν.    ̓ισμήνη ἀλλ΄ οὐκ ἐπ΄ ἀρρήτοις γε τοῖς ἐμοῖς λόγοισ.   ̓αντιγόνη καλῶς σὺ μὲν τοῖσ, τοῖς δ΄ ἐγὼ ΄δόκουν φρονεῖν.   ̓ισμήνη καὶ μὴν ἴση νῷν ἐστιν ἡ ΄ξαμαρτία.   ̓αντιγόνη θάρσει·  σὺ μὲν ζῇσ, ἡ δ΄ ἐμὴ ψυχὴ πάλαι τέθνηκεν, ὥστε τοῖς θανοῦσιν ὠφελεῖν.   Κρέων τὼ παῖδε φημὶ τώδε τὴν μὲν ἀρτίως ἄνουν πεφάνθαι, τὴν δ΄ ἀφ΄ οὗ τὰ πρῶτ΄ ἔφυ.   ̓ισμήνη οὐ γάρ ποτ΄, ὦναξ, οὐδ΄ ὃς ἂν βλάστῃ μένει νοῦς τοῖς κακῶς πράσσουσιν, ἀλλ΄ ἐξίσταται.   Κρέων σοὶ γοῦν, ὅθ΄ εἵλου σὺν κακοῖς πράσσειν κακά.   ̓ισμήνη τί γὰρ μόνῃ μοι τῆσδ΄ ἄτερ βιώσιμον;   Κρέων ἀλλ΄ ἥδε μέντοι μὴ λέγ΄· οὐ γὰρ ἔστ΄ ἔτι.   ̓ισμήνη ἀλλὰ κτενεῖς νυμφεῖα τοῦ σαυτοῦ τέκνου;   Κρέων ἀρώσιμοι γὰρ χἀτέρων εἰσὶν γύαι.   ̓ισμήνη οὐχ ὥς γ΄ ἐκείνῳ τῇδέ τ΄  ἦν ἡρμοσμένα.   Κρέων κακὰς ἐγὼ γυναῖκας υἱέσι στυγῶ.   ̓αντιγόνη ὦ φίλταθ΄ Αἷμον, ὥς σ΄ ἀτιμάζει πατήρ.   Κρέων ἄγαν γε λυπεῖς καὶ σὺ καὶ τὸ σὸν λέχοσ.   Χορός ἦ γὰρ στερήσεις τῆσδε τὸν σαυτοῦ γόνον;   Κρέων ̔́αιδης ὁ παύσων τούσδε τοὺς γάμους ἔφυ.   Χορός δεδογμέν΄, ὡς ἔοικε, τήνδε κατθανεῖν.   Κρέων καὶ σοί γε κἀμοί.  μὴ τριβὰς ἔτ΄, ἀλλά νιν κομίζετ΄ εἴσω, δμῶεσ·  ἐκ δὲ τοῦδε χρὴ γυναῖκας εἶναι τάσδε μηδ΄ ἀνειμένασ. φεύγουσι γάρ τοι χοἰ θρασεῖσ, ὅταν πέλας ἤδη τὸν, ̔́αιδην εἰσορῶσι τοῦ βίου.      Χορός εὐδαίμονες οἷσι κακῶν ἄγευστος αἰών. οἷς γὰρ ἂν σεισθῇ θεόθεν δόμοσ, ἄτας οὐδὲν ἐλλείπει γενεᾶς ἐπὶ πλῆθος ἕρπον· ὅμοιον ὥστε ποντίαις οἶδμα δυσπνόοις ὅταν Θρῄσσαισιν ἔρεβος ὕφαλον ἐπιδράμῃ πνοαῖσ, κυλίνδει βυσσόθεν κελαινὰν θῖνα καὶ δυσάνεμοι, στόνῳ βρέμουσι δ΄ ἀντιπλῆγες ἀκταί.   Χορός ἀρχαῖα τὰ Λαβδακιδᾶν οἴκων ὁρῶμαι πήματα φθιτῶν ἐπὶ πήμασι πίπτοντ΄, οὐδ΄ ἀπαλλάσσει γενεὰν γένοσ, ἀλλ΄ ἐρείπει θεῶν τισ, οὐδ΄ ἔχει λύσιν.  νῦν γὰρ ἐσχάτας ὕπερ ῥίζας ὃ τέτατο φάος ἐν Οἰδίπου δόμοισ, κατ΄ αὖ νιν φοινία θεῶν τῶν νερτέρων ἀμᾷ κόνις  λόγου τ΄ ἄνοια καὶ φρενῶν ἐρινύσ.   Χορός τεάν, Ζεῦ, δύνασιν τίς ἀνδρῶν ὑπερβασία κατάσχοι; τὰν οὔθ΄ ὕπνος αἱρεῖ ποθ΄ ὁ πάντ΄ ἀγρεύων, οὔτε θεῶν ἄκματοι μῆνεσ, ἀγήρῳ δὲ χρόνῳ δυνάστας  κατέχεις  ̓ολύμπου  μαρμαρόεσσαν αἴγλαν. τό τ΄ ἔπειτα καὶ τὸ μέλλον καὶ τὸ πρὶν ἐπαρκέσει νόμος ὅδ΄, οὐδὲν ἕρπει θνατῶν βιότῳ πάμπολύ γ΄ ἐκτὸς ἄτασ.   Χορός ἁ γὰρ δὴ πολύπλαγκτος ἐλπὶς πολλοῖς μὲν ὄνασις ἀνδρῶν, πολλοῖς δ΄ ἀπάτα κουφονόων ἐρώτων· εἰδότι δ΄ οὐδὲν ἕρπει, πρὶν πυρὶ θερμῷ πόδα τις προσαύσῃ.  σοφίᾳ γὰρ ἔκ του κλεινὸν ἔπος πέφανται. τὸ κακὸν δοκεῖν ποτ΄ ἐσθλὸν τῷδ΄ ἔμμεν ὅτῳ φρένας θεὸς ἄγει πρὸς ἄταν· Χορός πράσσει δ΄ ὀλίγιστον χρόνον ἐκτὸς ἄτασ.    ὅδε μὴν Αἵμων, παίδων τῶν σῶν νέατον γέννημ΄·  ἆρ΄ ἀχνύμενος τάλιδος ἥκει μόρον ̓αντιγόνησ, ἀπάτης λεχέων ὑπεραλγῶν;      Κρέων τάχ΄ εἰσόμεσθα μάντεων ὑπέρτερον. ὦ παῖ, τελείαν ψῆφον ἆρα μὴ κλύων τῆς μελλονύμφου πατρὶ λυσσαίνων πάρει; ἢ σοὶ μὲν ἡμεῖς πανταχῇ, δρῶντες φίλοι;   Αἵμων πάτερ, σός εἰμι, καὶ σύ μοι γνώμας ἔχων χρηστὰς ἀπορθοῖσ, αἷς ἔγωγ΄ ἐφέψομαι. ἐμοὶ γὰρ οὐδεὶς ἀξιώσεται γάμος μείζων φέρεσθαι σοῦ καλῶς ἡγουμένου.   Κρέων οὕτω γάρ, ὦ παῖ, χρὴ διὰ στέρνων ἔχειν, γνώμης πατρῴας πάντ΄ ὄπισθεν ἑστάναι. τούτου γὰρ οὕνεκ΄ ἄνδρες εὔχονται γονὰς κατηκόους φύσαντες ἐν δόμοις ἔχειν, ὡς καὶ τὸν ἐχθρὸν ἀνταμύνωνται κακοῖς καὶ τὸν φίλον τιμῶσιν ἐξ ἴσου πατρί. ὅστις δ΄ ἀνωφέλητα φιτύει τέκνα, τί τόνδ΄ ἂν εἴποις ἄλλο πλὴν αὑτῷ πόνους φῦσαι, πολὺν δὲ τοῖσιν ἐχθροῖσιν γέλων; μή νύν ποτ΄, ὦ παῖ, τὰς φρένας ὑφ΄ ἡδονῆς γυναικὸς οὕνεκ΄ ἐκβάλῃσ, εἰδὼς ὅτι ψυχρὸν παραγκάλισμα τοῦτο γίγνεται, γυνὴ κακὴ ξύνευνος ἐν δόμοισ.  τί γὰρ γένοιτ΄ ἂν ἕλκος μεῖζον ἢ φίλος κακόσ; ἀλλὰ πτύσας ὡσεί τε δυσμενῆ μέθες τὴν παῖδ΄ ἐν Αἴδου τήνδε νυμφεύειν τινί. ἐπεὶ γὰρ αὐτὴν εἷλον ἐμφανῶς ἐγὼ πόλεως ἀπιστήσασαν ἐκ πάσης μόνην, ψευδῆ γ΄ ἐμαυτὸν οὐ καταστήσω πόλει, ἀλλὰ κτενῶ.  πρὸς ταῦτ΄ ἐφυμνείτω Δία ξύναιμον.  εἰ γὰρ δὴ τά γ΄ ἐγγενῆ φύσει ἄκοσμα θρέψω, κάρτα τοὺς ἔξω γένους ἐν τοῖς γὰρ οἰκείοισιν ὅστις ἔστ΄ ἀνὴρ χρηστόσ, φανεῖται κἀν πόλει δίκαιος ὤν. ὅστις δ΄ ὑπερβὰς ἢ νόμους βιάζεται ἢ τοὐπιτάσσειν τοῖς κρατύνουσιν νοεῖ, οὐκ ἔστ΄ ἐπαίνου τοῦτον ἐξ ἐμοῦ τυχεῖν. ἀλλ΄ ὃν πόλις στήσειε τοῦδε χρὴ κλύειν καὶ σμικρὰ καὶ δίκαια καὶ τἀναντία. καὶ τοῦτον ἂν τὸν ἄνδρα θαρσοίην ἐγὼ καλῶς μὲν ἄρχειν, εὖ δ΄ ἂν ἄρχεσθαι θέλειν, δορός τ΄  ἂν ἐν χειμῶνι προστεταγμένον μένειν δίκαιον κἀγαθὸν παραστάτην. ἀναρχίας δὲ μεῖζον οὐκ ἔστιν κακόν. αὕτη πόλεις ὄλλυσιν, ἥδ΄ ἀναστάτους οἴκους τίθησιν, ἥδε συμμάχου δορὸς τροπὰς καταρρήγνυσι·  τῶν δ΄ ὀρθουμένων σῴζει τὰ πολλὰ σώμαθ΄ ἡ πειθαρχία. οὕτως ἀμυντέ΄ ἐστὶ τοῖς κοσμουμένοισ, κοὔτοι γυναικὸς οὐδαμῶς ἡσσητέα. κρεῖσσον γάρ, εἴπερ δεῖ, πρὸς ἀνδρὸς ἐκπεσεῖν, κοὐκ ἂν γυναικῶν ἥσσονες καλοίμεθ΄  ἄν.    Χορός ἡμῖν μέν, εἰ μὴ τῷ χρόνῳ κεκλέμμεθα, λέγειν φρονούντως ὧν λέγεις δοκεῖς πέρι.   Αἵμων πάτερ, θεοὶ φύουσιν ἀνθρώποις φρένασ, πάντων ὅσ΄ ἐστὶ κτημάτων ὑπέρτατον. ἐγὼ δ΄ ὅπως σὺ μὴ λέγεις ὀρθῶς τάδε, οὔτ΄ ἂν δυναίμην μήτ΄ ἐπισταίμην λέγειν. γένοιτο μεντἂν χἀτέρῳ καλῶς ἔχον. σοῦ δ΄ οὖν πέφυκα πάντα προσκοπεῖν ὅσα λέγει τις ἢ πράσσει τις ἢ ψέγειν ἔχει. τὸ γὰρ σὸν ὄμμα δεινὸν, ἀνδρὶ δημότῃ λόγοις τοιούτοισ, οἷς σὺ μὴ τέρψει κλύων· ἐμοὶ δ΄ ἀκούειν ἔσθ΄ ὑπὸ σκότου τάδε, τὴν παῖδα ταύτην οἷ΄, ὀδύρεται πόλισ, πασῶν γυναικῶν ὡς ἀναξιωτάτη κάκιστ΄ ἀπ΄ ἔργων εὐκλεεστάτων φθίνει. ἥτις τὸν αὑτῆς αὐτάδελφον ἐν φοναῖς πεπτῶτ΄ ἄθαπτον μήθ΄ ὑπ΄ ὠμηστῶν κυνῶν εἴασ΄ ὀλέσθαι μήθ΄ ὑπ΄ οἰωνῶν τινοσ. οὐχ ἥδε χρυσῆς ἀξία τιμῆς λαχεῖν; τοιάδ΄ ἐρεμνὴ σῖγ΄ ἐπέρχεται φάτισ. ἐμοὶ δὲ σοῦ πράσσοντος εὐτυχῶσ, πάτερ, οὐκ ἔστιν οὐδὲν κτῆμα τιμιώτερον, τί γὰρ πατρὸς θάλλοντος εὐκλείας τέκνοις ἄγαλμα μεῖζον, ἢ τί πρὸς παίδων πατρί; μή νυν ἓν ἦθος μοῦνον ἐν σαυτῷ φόρει, ὡς φὴς σύ, κοὐδὲν ἄλλο, τοῦτ΄ ὀρθῶς ἔχειν. ὅστις γὰρ αὐτὸς ἢ φρονεῖν μόνος δοκεῖ, ἢ γλῶσσαν, ἣν οὐκ ἄλλοσ, ἢ ψυχὴν ἔχειν, οὗτοι διαπτυχθέντες ὤφθησαν κενοί. ἀλλ΄ ἄνδρα, κεἴ τις ᾖ σοφόσ, τὸ μανθάνειν πόλλ΄, αἰσχρὸν οὐδὲν καὶ τὸ μὴ τείνειν ἄγαν. ὁρᾷς παρὰ ῥείθροισι χειμάρροις ὅσα δένδρων ὑπείκει, κλῶνας ὡς ἐκσῴζεται, τὰ δ΄ ἀντιτείνοντ΄ αὐτόπρεμν΄ ἀπόλλυται. αὕτως δὲ ναὸς ὅστις ἐγκρατῆ πόδα τείνας ὑπείκει μηδέν, ὑπτίοις κάτω στρέψας τὸ λοιπὸν σέλμασιν ναυτίλλεται. ἀλλ΄ εἶκε καὶ θυμῷ μετάστασιν δίδου. γνώμη γὰρ εἴ τις κἀπ΄ ἐμοῦ νεωτέρου πρόσεστι, φήμ΄ ἔγωγε πρεσβεύειν πολὺ φῦναι τὸν ἄνδρα πάντ΄ ἐπιστήμης πλέων· εἰ δ΄ οὖν, φιλεῖ γὰρ τοῦτο μὴ ταύτῃ ῥέπειν, καὶ τῶν λεγόντων εὖ καλὸν τὸ μανθάνειν.    Χορός ἄναξ, σέ τ΄ εἰκόσ, εἴ τι καίριον λέγει, μαθεῖν, σέ τ΄ αὖ τοῦδ΄·  εὖ γὰρ εἴρηται διπλῇ.   Κρέων οἱ τηλικοίδε καὶ διδαξόμεσθα δὴ φρονεῖν ὑπ΄ ἀνδρὸς  τηλικοῦδε τὴν φύσιν;   Αἵμων μηδὲν τὸ μὴ δίκαιον·  εἰ δ΄ ἐγὼ νέοσ, οὐ τὸν χρόνον χρὴ μᾶλλον ἢ τἄργα σκοπεῖν.   Κρέων ἔργον γάρ ἐστι τοὺς ἀκοσμοῦντας σέβειν;   Αἵμων οὐδ΄ ἂν κελεύσαιμ΄, εὐσεβεῖν εἰς τοὺς κακούσ.   Κρέων οὐχ ἥδε γὰρ τοιᾷδ΄ ἐπείληπται νόσῳ;   Αἵμων οὔ φησι Θήβης τῆσδ΄ ὁμόπτολις λεώσ.   Κρέων πόλις γὰρ ἡμῖν ἁμὲ χρὴ τάσσειν ἐρεῖ;   Αἵμων ὁρᾷς τόδ΄ ὡς εἴρηκας ὡς ἄγαν νέοσ;   Κρέων ἄλλῳ γὰρ ἢ ΄μοὶ χρή με τῆσδ΄ ἄρχειν χθονόσ;   Αἵμων πόλις γὰρ οὐκ ἔσθ΄ ἥτις ἀνδρός ἐσθ΄ ἑνόσ.   Κρέων οὐ τοῦ κρατοῦντος ἡ πόλις νομίζεται;   Αἵμων καλῶς γ΄ ἐρήμης ἂν   σὺ γῆς ἄρχοις μόνοσ.   Κρέων ὅδ΄, ὡς ἔοικε, τῇ γυναικὶ συμμαχεῖ.   Αἵμων εἴπερ γυνὴ σύ.  σοῦ γὰρ οὖν προκήδομαι.   Κρέων ὦ παγκάκιστε, διὰ δίκης ἰὼν πατρί;   Αἵμων οὐ γὰρ δίκαιά σ΄  ἐξαμαρτάνονθ΄ ὁρῶ.   Κρέων ἁμαρτάνω γὰρ τὰς ἐμὰς ἀρχὰς σέβων;   Αἵμων οὐ γὰρ σέβεις τιμάς γε τὰς θεῶν πατῶν.   Κρέων ὦ μιαρὸν ἦθος καὶ γυναικὸς ὕστερον.   Αἵμων οὔ τἂν ἕλοις ἥσσω γε τῶν αἰσχρῶν ἐμέ.   Κρέων ὁ γοῦν λόγος σοι  πᾶς ὑπὲρ κείνης ὅδε.   Αἵμων καὶ σοῦ γε κἀμοῦ, καὶ θεῶν τῶν νερτέρων.   Κρέων ταύτην ποτ΄  οὐκ ἔσθ΄  ὡς ἔτι ζῶσαν γαμεῖσ.   Αἵμων ἣ δ΄ οὖν θανεῖται καὶ θανοῦσ΄ ὀλεῖ τινα.   Κρέων ἦ κἀπαπειλῶν ὧδ΄ ἐπεξέρχει θρασύσ;   Αἵμων τίς δ΄ ἔστ΄ ἀπειλὴ πρὸς κενὰς γνώμας λέγειν;   Κρέων κλαίων φρενώσεισ, ὢν φρενῶν αὐτὸς κενόσ.   Αἵμων εἰ μὴ πατὴρ ἦσθ΄, εἶπον ἄν σ΄ οὐκ εὖ φρονεῖν.   Κρέων γυναικὸς ὢν δούλευμα μὴ κώτιλλέ με.   Αἵμων βούλει λέγειν τι καὶ λέγων μηδὲν κλύειν;    Κρέων ἄληθεσ; ἀλλ΄ οὐ τόνδ΄ ̓́ολυμπον, ἴσθ΄ ὅτι, χαίρων ἐπὶ ψόγοισι δεννάσεις ἐμέ. ἄγαγε τὸ μῖσος  ὡς κατ΄  ὄμματ΄  αὐτίκα παρόντι θνῄσκῃ πλησία τῷ νυμφίῳ.   Αἵμων οὐ δῆτ΄ ἔμοιγε, τοῦτο μὴ δόξῃς ποτέ, οὔθ΄ ἥδ΄ ὀλεῖται πλησία, σύ τ΄ οὐδαμὰ τοὐμὸν προσόψει κρᾶτ΄ ἐν ὀφθαλμοῖς ὁρῶν, ὡς τοῖς θέλουσι τῶν φίλων μαίνῃ συνών.   Χορός ἁνήρ, ἄναξ, βέβηκεν ἐξ ὀργῆς ταχύσ· νοῦς δ΄ ἐστὶ τηλικοῦτος ἀλγήσας βαρύσ.   Κρέων δράτω·  φρονείτω μεῖζον ἢ κατ΄ ἄνδρ΄ ἰών· τὼ δ΄ οὖν κόρα τώδ΄ οὐκ ἀπαλλάξει μόρου.   Χορός ἄμφω γὰρ αὐτὼ καὶ κατακτεῖναι νοεῖσ;   Κρέων οὐ τήν γε μὴ θιγοῦσαν·  εὖ γὰρ οὖν λέγεισ.   Χορός μόρῳ δὲ ποίῳ καί σφε βουλεύει κτανεῖν;   Κρέων ἄγων ἔρημος ἔνθ΄ ἂν ᾖ βροτῶν στίβος κρύψω πετρώδει ζῶσαν ἐν κατώρυχι, φορβῆς τοσοῦτον ὡς ἄγος μόνον προθείσ, ὅπως μίασμα πᾶσ΄ ὑπεκφύγῃ πόλισ. κἀκεῖ τὸν ̔́αιδην, ὃν μόνον σέβει θεῶν, αἰτουμένη που τεύξεται τὸ μὴ θανεῖν, ἢ γνώσεται γοῦν ἀλλὰ τηνικαῦθ΄ ὅτι πόνος περισσός ἐστι τἀν ̔́αιδου σέβειν.      Χορός ̓́ερως ἀνίκατε μάχαν, ̓́ερωσ, ὃς ἐν κτήμασι πίπτεισ, ὃς ἐν μαλακαῖς παρειαῖς νεάνιδος ἐννυχεύεισ, φοιτᾷς δ΄ ὑπερπόντιος ἔν τ΄ ἀγρονόμοις αὐλαῖσ· καί σ΄ οὔτ΄ ἀθανάτων φύξιμος οὐδεὶς οὔθ΄ ἁμερίων σέ γ΄ ἀνθρώπων.  ὁ δ΄ ἔχων μέμηνεν.   Χορός σὺ καὶ δικαίων ἀδίκους φρένας παρασπᾷς ἐπὶ λώβᾳ, σὺ καὶ τόδε νεῖκος ἀνδρῶν ξύναιμον ἔχεις ταράξασ· νικᾷ δ΄ ἐναργὴς βλεφάρων ἵμερος εὐλέκτρου νύμφασ, τῶν μεγάλων πάρεδρος ἐν ἀρχαῖς θεσμῶν.  ἄμαχος γὰρ ἐμπαίζει θεὸσ, ̓αφροδίτα.   Χορός νῦν δ΄ ἤδη ΄γὼ καὐτὸς θεσμῶν ἔξω φέρομαι τάδ΄ ὁρῶν ἴσχειν δ΄ οὐκέτι πηγὰς δύναμαι δάκρυ τὸν παγκοίτην ὅθ΄ ὁρῶ θάλαμον τήνδ΄ ̓αντιγόνην ἀνύτουσαν.      ̓αντιγόνη ὁρᾶτ΄ ἔμ΄, ὦ γᾶς πατρίας πολῖται, τὰν νεάταν ὁδὸν στείχουσαν, νέατον δὲ φέγγος λεύσσουσαν ἀελίου, κοὔποτ΄ αὖθισ.  ἀλλά μ΄ ὁ παγκοίτας ̔́αιδας ζῶσαν ἄγει τὰν  ̓αχέροντος ἀκτάν, οὔθ΄ ὑμεναίων ἔγκληρον, οὔτ΄ ἐπινύμφειός πώ μέ τις ὕμνος ὕμνησεν, ἀλλ΄ ̓αχέροντι νυμφεύσω.   Χορός οὐκοῦν κλεινὴ καὶ ἔπαινον ἔχουσ΄ ἐς τόδ΄ ἀπέρχει κεῦθος νεκύων, οὔτε φθινάσιν πληγεῖσα νόσοις οὔτε ξιφέων ἐπίχειρα λαχοῦσ΄, ἀλλ΄ αὐτόνομος ζῶσα μόνη δὴ θνητῶν ̔́αιδην καταβήσει.    ̓αντιγόνη ἤκουσα δὴ λυγρότατον ὀλέσθαι τὰν Φρυγίαν ξέναν Ταντάλου Σιπύλῳ πρὸς ἄκρῳ, τὰν κισσὸς ὡς ἀτενὴς πετραία βλάστα δάμασεν, καί νιν ὄμβροι  τακομέναν, ὡς φάτις ἀνδρῶν, χιών τ΄ οὐδαμὰ λείπει, τέγγει δ΄ ὑπ΄ ὀφρύσι παγκλαύτοις δειράδασ·  ᾇ με δαίμων ὁμοιοτάταν κατευνάζει.   Χορός ἀλλὰ θεός τοι καὶ θεογεννήσ, ἡμεῖς δὲ βροτοὶ καὶ θνητογενεῖσ. καίτοι φθιμένῃ μέγα κἀκοῦσαι τοῖς ἰσοθέοις σύγκληρα λαχεῖν. ζῶσαν καὶ ἔπειτα θανοῦσαν.    ̓αντιγόνη οἴμοι γελῶμαι.  τί με, πρὸς θεῶν πατρῴων. οὐκ οἰχομέναν ὑβρίζεισ, ἀλλ΄  ἐπίφαντον; ὦ πόλισ, ὦ πόλεως πολυκτήμονες ἄνδρεσ· ἰὼ Διρκαῖαι κρῆναι Θήβας τ΄ εὐαρμάτου ἄλσοσ, ἔμπας ξυμμάρτυρας ὔμμ΄ ἐπικτῶμαι, οἵα φίλων ἄκλαυτοσ, οἵοις νόμοις πρὸς ἕργμα τυμβόχωστον ἔρχομαι τάφου ποταινίου· ἰὼ δύστανοσ, βροτοῖς οὔτε νεκροῖς κυροῦσα μέτοικος οὐ ζῶσιν, οὐ θανοῦσιν.   Χορός προβᾶσ΄ ἐπ΄ ἔσχατον θράσους ὑψηλὸν ἐς Δίκας βάθρον προσέπεσεσ, ὦ τέκνον, πολύ· πατρῷον δ΄ ἐκτίνεις τιν΄ ἆθλον.   ̓αντιγόνη ἔψαυσας ἀλγεινοτάτας ἐμοὶ μερίμνασ, πατρὸς τριπόλιστον οἶκτον τού τε πρόπαντος ἁμετέρου πότμου κλεινοῖς Λαβδακίδαισιν. ἰὼ ματρῷαι λέκτρων ἆται κοιμήματά τ΄ αὐτογέννητ΄ ἐμῷ πατρὶ δυσμόρου ματρόσ, οἵων ἐγώ ποθ΄ ἁ ταλαίφρων ἔφυν· πρὸς οὓς ἀραῖος ἄγαμος ἅδ΄ ἐγὼ μέτοικος ἔρχομαι. ἰὼ δυσπότμων κασίγνητε γάμων κυρήσασ, θανὼν ἔτ΄ οὖσαν κατήναρές με.   Χορός σέβειν μὲν εὐσέβειά τισ, κράτος δ΄ ὅτῳ κράτος μέλει παραβατὸν οὐδαμᾷ πέλει· σὲ δ΄ αὐτόγνωτος ὤλεσ΄ ὀργά.   ̓αντιγόνη ἄκλαυτοσ, ἄφιλοσ, ἀνυμέναιος ταλαίφρων ἄγομαι τὰν πυμάταν ὁδόν.  οὐκέτι μοι τόδε λαμπάδος ἱερὸν ὄμμα θέμις ὁρᾶν ταλαίνᾳ. τὸν δ΄ ἐμὸν πότμον ἀδάκρυτον οὐδεὶς φίλων στενάζει.      Κρέων ἆρ΄ ἴστ΄, ἀοιδὰς καὶ γόους πρὸ τοῦ θανεῖν ὡς οὐδ΄ ἂν εἷς παύσαιτ΄ ἄν, εἰ χρείη λέγειν; οὐκ ἄξεθ΄ ὡς τάχιστα; καὶ κατηρεφεῖ τύμβῳ περιπτύξαντεσ, ὡς εἴρηκ΄ ἐγώ, ἄφετε μόνην ἔρημον, εἴτε χρῇ θανεῖν εἴτ΄ ἐν τοιαύτῃ ζῶσα τυμβεύειν στέγῃ· ἡμεῖς γὰρ ἁγνοὶ τοὐπὶ τήνδε τὴν κόρην μετοικίας δ΄  οὖν τῆς ἄνω στερήσεται.   ̓αντιγόνη ὦ τύμβοσ, ὦ νυμφεῖον, ὦ κατασκαφὴς οἴκησις ἀείφρουροσ,  οἷ πορεύομαι πρὸς τοὺς ἐμαυτῆσ, ὧν ἀριθμὸν ἐν νεκροῖς πλεῖστον δέδεκται Φερσέφασσ΄ ὀλωλότων· ὧν λοισθία ΄γὼ καὶ κάκιστα δὴ μακρῷ κάτειμι, πρίν μοι μοῖραν ἐξήκειν βίου. ἐλθοῦσα μέντοι κάρτ΄ ἐν ἐλπίσιν τρέφω φίλη μὲν ἥξειν πατρί, προσφιλὴς δὲ σοί, μῆτερ, φίλη δὲ σοί, κασίγνητον κάρα· ἐπεὶ θανόντας αὐτόχειρ ὑμᾶς ἐγὼ ἔλουσα κἀκόσμησα κἀπιτυμβίους χοὰς ἔδωκα.  νῦν δέ Πολύνεικεσ, τὸ σὸν δέμας περιστέλλουσα τοιάδ΄ ἄρνυμαι. καίτοι σ΄ ἐγὼ ΄τίμησα τοῖς φρονοῦσιν εὖ. οὐ γάρ ποτ΄ οὔτ΄ ἄν, εἰ τέκνων μήτηρ ἔφυν, οὔτ΄ εἰ πόσις μοι κατθανὼν ἐτήκετο, βίᾳ πολιτῶν τόνδ΄ ἂν ᾐρόμην πόνον. τίνος νόμου δὴ ταῦτα πρὸς χάριν λέγω; πόσις μὲν ἄν μοι κατθανόντος ἄλλος ἦν, καὶ παῖς ἀπ΄ ἄλλου φωτόσ, εἰ τοῦδ΄ ἤμπλακον, μητρὸς δ΄ ἐν ̔́αιδου καὶ πατρὸς κεκευθότοιν οὐκ ἔστ΄ ἀδελφὸς ὅστις ἂν βλάστοι ποτέ. τοιῷδε μέντοι σ΄ ἐκπροτιμήσασ΄ ἐγὼ νόμῳ Κρέοντι ταῦτ΄ ἔδοξ΄ ἁμαρτάνειν καὶ δεινὰ τολμᾶν, ὦ κασίγνητον κάρα. καὶ νῦν ἄγει με διὰ χερῶν οὕτω λαβὼν ἄλεκτρον, ἀνυμέναιον, οὔτε του γάμου μέρος λαχοῦσαν οὔτε παιδείου τροφῆσ, ἀλλ΄ ὧδ΄ ἔρημος πρὸς φίλων ἡ δύσμορος ζῶσ΄  εἰς θανόντων ἔρχομαι κατασκαφάσ. ποίαν παρεξελθοῦσα δαιμόνων δίκην; τί χρή με τὴν δύστηνον ἐς θεοὺς ἔτι βλέπειν; τίν΄ αὐδᾶν ξυμμάχων; ἐπεί γε δὴ τὴν δυσσέβειαν εὐσεβοῦσ΄, ἐκτησάμην. ἀλλ΄ εἰ μὲν οὖν τάδ΄ ἐστὶν ἐν θεοῖς καλά, παθόντες ἂν ξυγγνοῖμεν ἡμαρτηκότεσ· εἰ δ΄ οἵδ΄ ἁμαρτάνουσι, μὴ πλείω κακὰ πάθοιεν ἢ καὶ δρῶσιν ἐκδίκως ἐμέ.    Χορός ἔτι τῶν αὐτῶν ἀνέμων αὑταὶ ψυχῆς ῥιπαὶ τήνδε γ΄  ἔχουσιν.  Κρέων τοιγὰρ τούτων τοῖσιν ἄγουσιν κλαύμαθ΄ ὑπάρξει βραδυτῆτος ὕπερ.  ̓αντιγόνη οἴμοι, θανάτου τοῦτ΄ ἐγγυτάτω τοὔπος ἀφῖκται.  Χορός θαρσεῖν οὐδὲν παραμυθοῦμαι μὴ οὐ τάδε ταύτῃ κατακυροῦσθαι.  ̓αντιγόνη ὦ γῆς Θήβης ἄστυ πατρῷον καὶ θεοὶ προγενεῖσ, ἄγομαι δὴ κοὐκέτι μέλλω. λεύσσετε,   Θήβης οἱ κοιρανίδαι τὴν βασιλειδᾶν  μούνην λοιπήν, οἷα πρὸς οἵων ἀνδρῶν πάσχω, τὴν εὐσεβίαν σεβίσασα.      Χορός ἔτλα καὶ Δανάας οὐράνιον φῶς ἀλλάξαι δέμας ἐν χαλκοδέτοις αὐλαῖσ· κρυπτομένα δ΄ ἐν τυμβήρει θαλάμῳ κατεζεύχθη· καίτοι καὶ γενεᾷ τίμιοσ, ὦ παῖ παῖ, καὶ Ζηνὸς ταμιεύεσκε γονὰς χρυσορύτουσ. ἀλλ΄ ἁ μοιριδία τις δύνασις δεινά· οὔτ΄ ἄν νιν ὄλβος οὔτ΄ ̓́αρησ, οὐ πύργοσ, οὐχ ἁλίκτυποι κελαιναὶ νᾶες ἐκφύγοιεν.   Χορός ζεύχθη δ΄   ὀξύχολος παῖς ὁ Δρύαντοσ, ̓ηδωνῶν βασιλεύσ, κερτομίοις ὀργαῖς ἐκ Διονύσου πετρώδει κατάφαρκτος ἐν δεσμῷ. οὕτω τᾶς μανίας δεινὸν ἀποστάζει ἀνθηρόν τε μένοσ.  κεῖνος ἐπέγνω μανίαις ψαύων τὸν θεὸν ἐν κερτομίοις γλώσσαισ. παύεσκε μὲν γὰρ ἐνθέους γυναῖκας εὔιόν τε πῦρ, φιλαύλους τ΄ ἠρέθιζε Μούσασ.   Χορός παρὰ δὲ κυανεᾶν πελάγει διδύμας ἁλὸς ἀκταὶ Βοσπόριαι ἥδ΄ ὁ Θρῃκῶν ἄξενος Σαλμυδησσόσ, ἵν΄ ἀγχίπτολις  ̓́αρης δισσοῖσι Φινείδαις εἶδεν ἀρατὸν ἕλκος τυφλωθὲν ἐξ ἀγρίας δάμαρτος ἀλαὸν ἀλαστόροισιν ὀμμάτων κύκλοις ἀραχθέντων, ὑφ΄ αἱματηραῖς χείρεσσι καὶ κερκίδων ἀκμαῖσιν.   Χορός κατὰ δὲ τακόμενοι μέλεοι μελέαν πάθαν κλαῖον, ματρὸς ἔχοντες ἀνύμφευτον γονάν· ἁ δὲ σπέρμα μὲν ἀρχαιογόνων ἄντασ΄ ̓ερεχθειδᾶν, τηλεπόροις δ΄ ἐν ἄντροις τράφη θυέλλαισιν ἐν πατρῴαις Βορεὰς ἅμιππος ὀρθόποδος ὑπὲρ πάγου θεῶν παῖσ.  ἀλλὰ κἀπ΄ ἐκείνᾳ Μοῖραι μακραίωνες ἔσχον, ὦ παῖ.     Τειρεσίας Θήβης ἄνακτεσ, ἥκομεν κοινὴν ὁδὸν δύ΄ ἐξ ἑνὸς βλέποντε·  τοῖς τυφλοῖσι γὰρ αὕτη κέλευθος ἐκ προηγητοῦ πέλει.   Κρέων τί δ΄ ἔστιν, ὦ γεραιὲ Τειρεσία, νέον;   Τειρεσίας ἐγὼ διδάξω, καὶ σὺ τῷ μάντει πιθοῦ.   Κρέων οὔκουν πάρος γε σῆς ἀπεστάτουν φρενόσ.   Τειρεσίας τοιγὰρ δι΄ ὀρθῆς τήνδ΄ ἐναυκλήρεις πόλιν.   Κρέων ἔχω πεπονθὼς μαρτυρεῖν ὀνήσιμα.   Τειρεσίας φρόνει βεβὼς αὖ νῦν ἐπὶ ξυροῦ τύχησ.   Κρέων τί δ΄ ἔστιν; ὡς ἐγὼ τὸ σὸν φρίσσω στόμα.   Τειρεσίας γνώσει, τέχνης σημεῖα τῆς ἐμῆς κλύων. εἰς γὰρ παλαιὸν θᾶκον ὀρνιθοσκόπον ἵζων, ἵν΄  ἦν μοι παντὸς οἰωνοῦ λιμήν, ἀγνῶτ΄ ἀκούω φθόγγον ὀρνίθων, κακῷ κλάζοντας οἴστρῳ καὶ βεβαρβαρωμένῳ. καὶ σπῶντας ἐν χηλαῖσιν ἀλλήλους φοναῖς ἔγνων·  πτερῶν γὰρ ῥοῖβδος οὐκ ἄσημος ἦν. εὐθὺς δὲ δείσας ἐμπύρων ἐγευόμην βωμοῖσι παμφλέκτοισιν·  ἐκ δὲ θυμάτων ̔́ηφαιστος οὐκ ἔλαμπεν, ἀλλ΄ ἐπὶ σποδῷ μυδῶσα κηκὶς μηρίων ἐτήκετο κἄτυφε κἀνέπτυε, καὶ μετάρσιοι χολαὶ διεσπείροντο, καὶ καταρρυεῖς μηροὶ καλυπτῆς ἐξέκειντο πιμελῆσ. τοιαῦτα παιδὸς τοῦδ΄ ἐμάνθανον πάρα, φθίνοντ΄ ἀσήμων ὀργίων μαντεύματα. ἐμοὶ γὰρ οὗτος ἡγεμών, ἄλλοις δ΄ ἐγώ. καὶ ταῦτα τῆς σῆς ἐκ φρενὸς νοσεῖ πόλισ. βωμοὶ γὰρ ἡμῖν ἐσχάραι τε παντελεῖς πλήρεις ὑπ΄ οἰωνῶν τε καὶ κυνῶν βορᾶς τοῦ δυσμόρου πεπτῶτος Οἰδίπου γόνου. κᾆτ΄ οὐ δέχονται θυστάδας λιτὰς ἔτι θεοὶ παρ΄ ἡμῶν οὐδὲ μηρίων φλόγα, οὐδ΄ ὄρνις εὐσήμους ἀπορροιβδεῖ βοάς ἀνδροφθόρου βεβρῶτες αἵματος λίποσ. ταῦτ΄ οὖν, τέκνον, φρόνησον.  ἀνθρώποισι γὰρ τοῖς πᾶσι κοινόν ἐστι τοὐξαμαρτάνειν· ἐπεὶ δ΄ ἁμάρτῃ, κεῖνος οὐκέτ΄ ἔστ΄ ἀνὴρ ἄβουλος οὐδ΄ ἄνολβοσ, ὅστις ἐς κακὸν πεσὼν ἀκῆται μηδ΄ ἀκίνητος πέλῃ. αὐθαδία τοι σκαιότητ΄ ὀφλισκάνει. ἀλλ΄ εἶκε τῷ θανόντι μηδ΄ ὀλωλότα κέντει·  τίς ἀλκὴ τὸν θανόντ΄  ἐπικτανεῖν; εὖ σοι φρονήσας εὖ λέγω.  τὸ μανθάνειν δ΄ ἥδιστον εὖ λέγοντοσ, εἰ κέρδος λέγοι.    Κρέων ὦ πρέσβυ, πάντες ὥστε τοξόται σκοποῦ τοξεύετ΄ ἀνδρὸς τοῦδε, κοὐδὲ μαντικῆς ἄπρακτος ὑμῖν εἰμι·  τῶν δ΄ ὑπαὶ γένους ἐξημπόλημαι κἀμπεφόρτισμαι πάλαι. κερδαίνετ΄, ἐμπολᾶτε τἀπὸ Σάρδεων ἤλεκτρον, εἰ βούλεσθε, καὶ τὸν ̓ινδικὸν χρυσόν·  τάφῳ δ΄ ἐκεῖνον οὐχὶ κρύψετε, οὐδ΄ εἰ θέλουσ΄, οἱ Ζηνὸς αἰετοὶ βορὰν φέρειν νιν ἁρπάζοντες ἐς Διὸς θρόνουσ, οὐδ΄ ὣς μίασμα τοῦτο μὴ τρέσας ἐγὼ θάπτειν παρήσω κεῖνον·  εὖ γὰρ οἶδ΄ ὅτι θεοὺς μιαίνειν οὔτις ἀνθρώπων σθένει. πίπτουσι δ΄, ὦ γεραιὲ Τειρεσία, βροτῶν χοἰ πολλὰ δεινοὶ πτώματ΄ αἴσχρ΄, ὅταν λόγους αἰσχροὺς καλῶς λέγωσι τοῦ κέρδους χάριν.   Τειρεσίας φεῦ. ἆρ΄ οἶδεν ἀνθρώπων τισ, ἆρα φράζεται,   Κρέων τί χρῆμα; ποῖον   τοῦτο πάγκοινον λέγεισ;   Τειρεσίας ὅσῳ κράτιστον κτημάτων εὐβουλία;   Κρέων ὅσῳπερ, οἶμαι,   μὴ φρονεῖν πλείστη βλάβη.   Τειρεσίας ταύτης σὺ μέντοι  τῆς νόσου πλήρης ἔφυσ.   Κρέων οὐ βούλομαι τὸν μάντιν ἀντειπεῖν κακῶσ.   Τειρεσίας καὶ μὴν λέγεισ, ψευδῆ με θεσπίζειν λέγων.   Κρέων τὸ μαντικὸν γὰρ πᾶν φιλάργυρον γένοσ.   Τειρεσίας τὸ δ΄ ἐκ τυράννων αἰσχροκέρδειαν φιλεῖ.   Κρέων ἆρ΄ οἶσθα ταγοὺς ὄντας ἃν λέγῃς λέγων;   Τειρεσίας οἶδ΄·  ἐξ ἐμοῦ γὰρ τήνδ΄ ἔχεις σώσας πόλιν.   Κρέων σοφὸς σὺ μάντισ, ἀλλὰ τἀδικεῖν φιλῶν.   Τειρεσίας ὄρσεις με τἀκίνητα διὰ φρενῶν φράσαι.   Κρέων κίνει, μόνον δὲ μὴ ΄πὶ κέρδεσιν λέγων.   Τειρεσίας οὕτω γὰρ ἤδη καὶ δοκῶ τὸ σὸν μέροσ.   Κρέων ὡς μὴ ΄μπολήσων ἴσθι τὴν ἐμὴν φρένα.    Τειρεσίας ἀλλ΄ εὖ γέ τοι κάτισθι μὴ πολλοὺς ἔτι τρόχους ἁμιλλητῆρας ἡλίου τελεῖν, ἐν οἷσι τῶν σῶν αὐτὸς ἐκ σπλάγχνων ἕνα νέκυν νεκρῶν ἀμοιβὸν ἀντιδοὺς ἔσει, ἀνθ΄ ὧν ἔχεις μὲν τῶν ἄνω βαλὼν κάτω ψυχήν τ΄ ἀτίμως ἐν τάφῳ κατῴκισασ, ἔχεις δὲ τῶν κάτωθεν ἐνθάδ΄ αὖ θεῶν ἄμοιρον, ἀκτέριστον, ἀνόσιον νέκυν. ὧν οὔτε σοὶ μέτεστιν οὔτε τοῖς ἄνω θεοῖσιν, ἀλλ΄ ἐκ σοῦ βιάζονται τάδε. τούτων σε λωβητῆρες ὑστεροφθόροι λοχῶσιν ̔́αιδου καὶ θεῶν ̓ερινύεσ, ἐν τοῖσιν αὐτοῖς τοῖσδε ληφθῆναι κακοῖσ. καὶ ταῦτ΄ ἄθρησον εἰ κατηργυρωμένος λέγω·  φανεῖ γὰρ οὐ μακροῦ χρόνου τριβὴ ἀνδρῶν γυναικῶν σοῖς δόμοις κωκύματα. ἐχθραὶ δὲ πᾶσαι συνταράσσονται πόλεισ, ὅσων σπαράγματ΄ ἢ κύνες καθήγνισαν ἢ θῆρες ἤ τις πτηνὸς οἰωνόσ, φέρων ἀνόσιον ὀσμὴν ἑστιοῦχον ἐς πόλιν. τοιαῦτά σου, λυπεῖς γάρ, ὥστε τοξότης ἀφῆκα θυμῷ, καρδίας τοξεύματα βέβαια, τῶν σὺ θάλπος οὐχ ὑπεκδραμεῖ. ὦ παῖ, σὺ δ΄ ἡμᾶς ἄπαγε πρὸς δόμουσ, ἵνα τὸν θυμὸν οὗτος ἐς νεωτέρους ἀφῇ, καὶ γνῷ τρέφειν τὴν γλῶσσαν ἡσυχαιτέραν τὸν νοῦν τ΄  ἀμείνω τῶν φρενῶν ἢ νῦν φέρει.    Χορός ἁνήρ, ἄναξ, βέβηκε δεινὰ θεσπίσασ· ἐπιστάμεσθα δ΄, ἐξ ὅτου λευκὴν ἐγὼ τήνδ΄ ἐκ μελαίνης ἀμφιβάλλομαι τρίχα, μή πώ ποτ΄ αὐτὸν ψεῦδος ἐς πόλιν λακεῖν.   Κρέων ἔγνωκα καὐτὸς καὶ ταράσσομαι φρένασ. τό τ΄ εἰκαθεῖν γὰρ δεινόν, ἀντιστάντα δὲ ἄτῃ πατάξαι θυμὸν ἐν δεινῷ πάρα.   Χορός εὐβουλίας  δεῖ, παῖ Μενοικέωσ, λαβεῖν.   Κρέων τί δῆτα χρὴ δρᾶν; φράζε.  πείσομαι δ΄ ἐγώ.   Χορός ἐλθὼν κόρην μὲν ἐκ κατώρυχος στέγης ἄνεσ, κτίσον δὲ τῷ προκειμένῳ, τάφον.   Κρέων καὶ ταῦτ΄  ἐπαινεῖς καὶ δοκεῖς  παρεικαθεῖν;   Χορός ὅσον γ΄, ἄναξ, τάχιστα·  συντέμνουσι γὰρ θεῶν ποδώκεις τοὺς κακόφρονας βλάβαι.   Κρέων οἴμοι·  μόλις μέν,    καρδίας δ΄ ἐξίσταμαι τὸ δρᾶν·   ἀνάγκῃ δ΄ οὐχὶ δυσμαχητέον.   Χορός δρᾶ νυν τάδ΄ ἐλθὼν μηδ΄ ἐπ΄ ἄλλοισιν τρέπε.   Κρέων ὧδ΄ ὡς ἔχω στείχοιμ΄ ἄν·  ἴτ΄ ἴτ΄ ὀπάονεσ, οἵ τ΄ ὄντες οἵ τ΄ ἀπόντεσ, ἀξίνας χεροῖν ὁρμᾶσθ΄  ἑλόντες εἰς ἐπόψιον τόπον. ἐγὼ δ΄, ἐπειδὴ δόξα τῇδ΄ ἐπεστράφη, αὐτός τ΄ ἔδησα καὶ παρὼν ἐκλύσομαι. δέδοικα γὰρ μὴ τοὺς καθεστῶτας νόμους ἄριστον ᾖ σῴζοντα τὸν βίον τελεῖν.      Χορός πολυώνυμε, Καδμείας νύμφας ἄγαλμα καὶ Διὸς βαρυβρεμέτα γένοσ, κλυτὰν ὃς ἀμφέπεις ̓ιταλίαν, μέδεις δὲ παγκοίνοισ, ̓ελευσινίας Δῃοῦς ἐν κόλποισ, Βακχεῦ  Βακχᾶν ὁ ματρόπολιν Θήβαν ναιετῶν παρ΄ ὑγρῶν ̓ισμηνοῦ ῥείθρων ἀγρίου τ΄ ἐπὶ σπορᾷ δράκοντος   Χορός σὲ δ΄ ὑπὲρ διλόφου πέτρας στέροψ ὄπωπε λιγνύσ, ἔνθα Κωρύκιαι στείχουσι νύμφαι Βακχίδεσ, Κασταλίας τε νᾶμα. καί σε Νυσαίων ὀρέων κισσήρεις ὄχθαι χλωρά τ΄ ἀκτὰ πολυστάφυλος πέμπει, ἀμβρότων ἐπέων εὐαζόντων Θηβαί̈ας ἐπισκοποῦντ΄ ἀγυιάσ·   Χορός τὰν ἐκ πᾶσαι τιμᾷς ὑπερτάταν πόλεων ματρὶ σὺν κεραυνίᾳ· καὶ νῦν, ὡς βιαίας ἔχεται πάνδαμος πόλις ἐπὶ νόσου, μολεῖν καθαρσίῳ ποδὶ Παρνασίαν ὑπὲρ κλιτὺν ἢ στονόεντα πορθμόν.   Χορός ἰὼ πῦρ πνειόντων χοράγ΄ ἄστρων, νυχίων φθεγμάτων ἐπίσκοπε, παῖ Διὸς γένεθλον, προφάνηθ΄ ὦναξ, σαῖς ἅμα περιπόλοις Θυίαισιν, αἵ σε μαινόμεναι πάννυχοι χορεύουσι τὸν ταμίαν ̓́ιακχον.     ̓́αγγελος Κάδμου πάροικοι καὶ δόμων ̓αμφίονοσ, οὐκ ἔσθ΄ ὁποῖον στάντ΄ ἂν ἀνθρώπου βίον οὔτ΄ αἰνέσαιμ΄ ἂν οὔτε μεμψαίμην ποτέ. τύχη γὰρ ὀρθοῖ καὶ τύχη καταρρέπει τὸν εὐτυχοῦντα τόν τε δυστυχοῦντ΄ ἀεί· καὶ μάντις οὐδεὶς τῶν καθεστώτων βροτοῖσ. Κρέων γὰρ ἦν ζηλωτόσ, ὡς ἐμοί, ποτέ, σώσας μὲν ἐχθρῶν τήνδε Καδμείαν χθόνα λαβών τε χώρας παντελῆ μοναρχίαν ηὔθυνε, θάλλων εὐγενεῖ τέκνων σπορᾷ· καὶ νῦν ἀφεῖται πάντα.  τὰς γὰρ ἡδονὰς ὅταν προδῶσιν ἄνδρεσ, οὐ τίθημ΄ ἐγὼ ζῆν τοῦτον, ἀλλ΄ ἔμψυχον ἡγοῦμαι νεκρόν. πλούτει τε γὰρ κατ΄ οἶκον, εἰ βούλει, μέγα καὶ ζῆ τύραννον σχῆμ΄ ἔχων·  ἐὰν δ΄ ἀπῇ τούτων τὸ χαίρειν, τἄλλ΄ ἐγὼ καπνοῦ σκιᾶς οὐκ ἂν πριαίμην ἀνδρὶ πρὸς τὴν ἡδονήν.   Χορός τί δ΄ αὖ τόδ΄ ἄχθος βασιλέων ἥκεις φέρων;   ̓́αγγελος τεθνᾶσιν.  οἱ δὲ ζῶντες αἴτιοι θανεῖν.   Χορός καὶ τίς φονεύει; τίς δ΄ ὁ κείμενοσ; λέγε.   ̓́αγγελος Αἵμων ὄλωλεν·  αὐτόχειρ δ΄ αἱμάσσεται.   Χορός πότερα πατρῴας ἢ πρὸς οἰκείας χερόσ;   ̓́αγγελος αὐτὸς πρὸς αὑτοῦ, πατρὶ μηνίσας φόνου.   Χορός ὦ μάντι, τοὔπος ὡς ἄρ΄ ὀρθὸν ἤνυσασ.   ̓́αγγελος ὡς ὧδ΄ ἐχόντων τἄλλα βουλεύειν πάρα.   Χορός καὶ μὴν ὁρῶ τάλαιναν Εὐρυδίκην ὁμοῦ δάμαρτα τὴν Κρέοντοσ.  ἐκ δὲ δωμάτων ἤτοι κλύουσα παιδὸς ἢ τύχῃ πάρα.    Εὐρυδίκη ὦ πάντες ἀστοί, τῶν λόγων ἐπῃσθόμην πρὸς ἔξοδον στείχουσα, Παλλάδος θεᾶς ὅπως ἱκοίμην εὐγμάτων προσήγοροσ. καὶ τυγχάνω τε κλῇθρ΄ ἀνασπαστοῦ πύλης χαλῶσα καί με φθόγγος οἰκείου κακοῦ βάλλει δι΄ ὤτων·  ὑπτία δὲ κλίνομαι δείσασα πρὸς δμωαῖσι κἀποπλήσσομαι ἀλλ΄  ὅστις ἦν ὁ μῦθος αὖθις εἴπατε· κακῶν γὰρ οὐκ ἄπειρος οὖσ΄ ἀκούσομαι.   ̓́αγγελος ἐγώ, φίλη δέσποινα, καὶ παρὼν ἐρῶ κοὐδὲν παρήσω τῆς ἀληθείας ἔποσ. τί γάρ σε μαλθάσσοιμ΄ ἂν ὧν ἐς ὕστερον ψεῦσται φανούμεθ΄; ὀρθὸν ἁλήθει΄ ἀεί. ἐγὼ δὲ σῷ ποδαγὸς ἑσπόμην πόσει πεδίον ἐπ΄ ἄκρον, ἔνθ΄ ἔκειτο νηλεὲς κυνοσπάρακτον σῶμα Πολυνείκους ἔτι· καὶ τὸν μέν, αἰτήσαντες ἐνοδίαν θεὸν Πλούτωνά τ΄  ὀργὰς εὐμενεῖς κατασχεθεῖν λούσαντες ἁγνὸν λουτρόν, ἐν νεοσπάσιν θαλλοῖς ὃ δὴ λέλειπτο συγκατῄθομεν, καὶ τύμβον ὀρθόκρανον οἰκείας χθονὸς χώσαντες αὖθις πρὸς λιθόστρωτον κόρης νυμφεῖον ̔́αιδου κοῖλον εἰσεβαίνομεν. φωνῆς δ΄ ἄπωθεν ὀρθίων κωκυμάτων κλύει τις ἀκτέριστον ἀμφὶ παστάδα, καὶ δεσπότῃ Κρέοντι σημαίνει μολών. τῷ δ΄ ἀθλίας ἄσημα περιβαίνει βοῆς ἕρποντι μᾶλλον ἆσσον, οἰμώξας δ΄  ἔπος ἵησι δυσθρήνητον·  ὦ τάλας ἐγώ, ἆρ΄ εἰμὶ μάντισ; ἆρα δυστυχεστάτην κέλευθον ἕρπω τῶν παρελθουσῶν ὁδῶν; παιδός με σαίνει φθόγγοσ.  ἀλλὰ πρόσπολοι, ἴτ΄ ἆσσον ὠκεῖς καὶ παραστάντες τάφῳ ἀθρήσαθ΄, ἁρμὸν χώματος λιθοσπαδῆ δύντες πρὸς αὐτὸ στόμιον, εἰ τὸν Αἵμονος φθόγγον συνίημ΄ ἢ θεοῖσι κλέπτομαι.  τάδ΄ ἐξ ἀθύμου δεσπότου κελευσμάτων ἠθροῦμεν·  ἐν δὲ λοισθίῳ τυμβεύματι τὴν μὲν κρεμαστὴν αὐχένος κατείδομεν, βρόχῳ μιτώδει σινδόνος καθημμένην, τὸν δ΄ ἀμφὶ μέσσῃ περιπετῆ προσκείμενον, εὐνῆς ἀποιμώζοντα τῆς κάτω φθορὰν καὶ πατρὸς ἔργα καὶ τὸ δύστηνον λέχοσ. ὁ δ΄ ὡς ὁρᾷ σφε, στυγνὸν οἰμώξας ἔσω χωρεῖ πρὸς αὐτὸν κἀνακωκύσας καλεῖ· ὦ τλῆμον, οἷον ἔργον εἴργασαι·  τίνα νοῦν ἔσχεσ; ἐν τῷ συμφορᾶς διεφθάρησ; ἔξελθε, τέκνον, ἱκέσιός σε λίσσομαι. τὸν δ΄ ἀγρίοις ὄσσοισι παπτήνας ὁ παῖσ, πτύσας προσώπῳ κοὐδὲν ἀντειπών, ξίφους ἕλκει διπλοῦς κνώδοντασ.  ἐκ δ΄ ὁρμωμένου πατρὸς φυγαῖσιν ἤμπλακ΄·  εἶθ΄ ὁ δύσμορος αὑτῷ χολωθείσ, ὥσπερ εἶχ΄, ἐπενταθεὶς ἤρεισε πλευραῖς μέσσον ἔγχοσ, ἐς δ΄ ὑγρὸν ἀγκῶν΄ ἔτ΄ ἔμφρων παρθένῳ προσπτύσσεται. καὶ φυσιῶν ὀξεῖαν ἐκβάλλει ῥοὴν λευκῇ παρειᾷ φοινίου σταλάγματοσ. κεῖται δὲ νεκρὸς περὶ νεκρῷ, τὰ νυμφικὰ τέλη λαχὼν δείλαιος εἰν ̔́αιδου δόμοισ, δείξας ἐν ἀνθρώποισι τὴν ἀβουλίαν ὅσῳ μέγιστον ἀνδρὶ πρόσκειται κακόν.    Χορός τί τοῦτ΄ ἂν εἰκάσειασ; ἡ γυνὴ πάλιν φρούδη, πρὶν εἰπεῖν ἐσθλὸν ἢ κακὸν λόγον.   ̓́αγγελος καὐτὸς τεθάμβηκ΄·  ἐλπίσιν δὲ βόσκομαι ἄχη τέκνου κλύουσαν ἐς πόλιν γόους οὐκ ἀξιώσειν, ἀλλ΄ ὑπὸ στέγης ἔσω δμωαῖς προθήσειν πένθος οἰκεῖον στένειν. γνώμης γὰρ οὐκ ἄπειροσ, ὥσθ΄  ἁμαρτάνειν.   Χορός οὐκ οἶδ΄·  ἐμοὶ δ΄ οὖν ἥ τ΄ ἄγαν σιγὴ βαρὺ δοκεῖ προσεῖναι χἠ μάτην πολλὴ βοή.   ̓́αγγελος ἀλλ΄ εἰσόμεσθα, μή τι καὶ κατάσχετον κρυφῇ καλύπτει καρδίᾳ θυμουμένῃ, δόμους παραστείχοντεσ·  εὖ γὰρ οὖν λέγεισ, καὶ τῆς ἄγαν γάρ ἐστί που σιγῆς βάροσ.    Χορός καὶ μὴν ὅδ΄ ἄναξ αὐτὸς ἐφήκει μνῆμ΄ ἐπίσημον διὰ χειρὸς ἔχων, εἰ θέμις εἰπεῖν, οὐκ ἀλλοτρίαν ἄτην, ἀλλ΄  αὐτὸς ἁμαρτών.      Κρέων ἰὼ φρενῶν δυσφρόνων ἁμαρτήματα στερεὰ θανατόεντ΄, ὦ κτανόντας τε καὶ θανόντας βλέποντες ἐμφυλίουσ. ὤμοι ἐμῶν ἄνολβα βουλευμάτων. ἰὼ παῖ, νέος νέῳ ξὺν μόρῳ αἰαῖ αἰαῖ, ἔθανεσ, ἀπελύθης ἐμαῖς οὐδὲ σαῖς δυσβουλίαισ.   Χορός οἴμ΄  ὡς ἔοικας ὀψὲ τὴν δίκην ἰδεῖν. Κρέων οἴμοι, ἔχω μαθὼν δείλαιοσ· ἐν δ΄ ἐμῷ κάρᾳ θεὸς τότ΄ ἄρα τότε μέγα βάρος μ΄ ἔχων ἔπαισεν, ἐν δ΄ ἔσεισεν ἀγρίαις ὁδοῖσ, οἴμοι, λακπάτητον ἀντρέπων χαράν. φεῦ φεῦ, ὦ πόνοι βροτῶν δύσπονοι.   ̓εξάγγελος ὦ δέσποθ΄, ὡς ἔχων τε καὶ κεκτημένοσ, τὰ μὲν πρὸ χειρῶν τάδε φέρων, τὰ δ΄ ἐν δόμοις ἔοικας ἥκειν καὶ τάχ΄  ὄψεσθαι κακά.   Κρέων τί δ΄ ἔστιν αὖ κάκιον ἐκ κακῶν ἔτι;   ̓εξάγγελος γυνὴ τέθνηκε, τοῦδε παμμήτωρ νεκροῦ, δύστηνοσ, ἄρτι νεοτόμοισι πλήγμασιν.    Κρέων ἰώ. ἰὼ δυσκάθαρτος ̔́αιδου λιμήν, τί μ΄ ἄρα τί μ΄ ὀλέκεισ; ὦ κακάγγελτά μοι προπέμψας ἄχη, τίνα θροεῖς λόγον; αἰαῖ, ὀλωλότ΄ ἄνδρ΄ ἐπεξειργάσω. τί φήσ, παῖ; τίν΄ αὖ λέγεις μοι νέον, αἰαῖ αἰαῖ, σφάγιον ἐπ΄ ὀλέθρῳ γυναικεῖον ἀμφικεῖσθαι μόρον;   Χορός ὁρᾶν πάρεστιν·  οὐ γὰρ ἐν μυχοῖς ἔτι.   Κρέων οἴμοι, κακὸν τόδ΄ ἄλλο δεύτερον βλέπω τάλασ. τίς ἄρα, τίς με πότμος ἔτι περιμένει; ἔχω μὲν ἐν χείρεσσιν ἀρτίως τέκνον, τάλασ, τὸν δ΄ ἔναντα προσβλέπω νεκρόν. φεῦ φεῦ μᾶτερ ἀθλία, φεῦ τέκνον.  ̓εξάγγελος ἡ δ΄ ὀξυθήκτῳ βωμία περὶ ξίφει λύει κελαινὰ βλέφαρα, κωκύσασα μὲν τοῦ πρὶν θανόντος Μεγαρέως κλεινὸν λάχοσ, αὖθις δὲ τοῦδε, λοίσθιον δὲ σοὶ κακὰς πράξεις ἐφυμνήσασα τῷ παιδοκτόνῳ.    Κρέων αἰαῖ αἰαῖ, ἀνέπταν φόβῳ.  τί μ΄ οὐκ ἀνταίαν ἔπαισέν τις ἀμφιθήκτῳ ξίφει; δείλαιος ἐγώ, αἰαῖ, δειλαίᾳ δὲ συγκέκραμαι δύᾳ.  ̓εξάγγελος ὡς αἰτίαν γε τῶνδε κἀκείνων ἔχων πρὸς τῆς θανούσης τῆσδ΄ ἐπεσκήπτου μόρων   Κρέων ποίῳ δὲ κἀπελύσατ΄ ἐν φοναῖς τρόπῳ;   ̓εξάγγελος παίσας ὑφ΄ ἧπαρ αὐτόχειρ αὑτήν, ὅπως παιδὸς τόδ΄ ᾔσθετ΄ ὀξυκώκυτον πάθοσ.    Κρέων ὤμοι μοι, τάδ΄ οὐκ ἐπ΄ ἄλλον βροτῶν ἐμᾶς ἁρμόσει ποτ΄ ἐξ αἰτίασ. ἐγὼ γάρ σ΄ ἐγὼ ἔκανον, ὢ μέλεοσ, ἐγώ, φάμ΄  ἔτυμον. ἰὼ πρόσπολοι, ἄγετέ μ΄ ὅτι τάχιστ΄, ἄγετέ μ΄ ἐκποδών, τὸν οὐκ ὄντα μᾶλλον ἢ μηδένα.  Χορός κέρδη παραινεῖσ, εἴ τι κέρδος ἐν κακοῖσ. βράχιστα γὰρ κράτιστα τἀν ποσὶν κακά.    Κρέων ἴτω ἴτω, φανήτω μόρων ὁ κάλλιστ΄ ἔχων ἐμοὶ τερμίαν ἄγων ἁμέραν ὕπατοσ·  ἴτω ἴτω, ὅπως μηκέτ΄  ἆμαρ ἄλλ΄ εἰσίδω.   Χορός μέλλοντα ταῦτα. τῶν προκειμένων τι χρὴ μέλειν πράσσειν.  μέλει γὰρ τῶνδ΄ ὅτοισι χρὴ μέλειν   Κρέων ἀλλ΄ ὧν ἐρῶ, τοιαῦτα συγκατηυξάμην.   Χορός μή νυν προσεύχου μηδέν·  ὡς πεπρωμένης οὐκ ἔστι θνητοῖς συμφορᾶς ἀπαλλαγή.    Κρέων ἄγοιτ΄  ἂν μάταιον ἄνδρ΄  ἐκποδών, ὅσ, ὦ παῖ, σέ τ΄  οὐχ ἑκὼν κάκτανον σέ τ΄ αὖ τάνδ΄, ὤμοι μέλεοσ, οὐδ΄ ἔχω ὅπᾳ πρὸς πότερα κλιθῶ·  πάντα γὰρ λέχρια τἀν χεροῖν, τὰ δ΄ ἐπὶ κρατί μοι πότμος δυσκόμιστος εἰσήλατο.     Χορός πολλῷ τὸ  φρονεῖν εὐδαιμονίας πρῶτον ὑπάρχει.  χρὴ δὲ τά γ΄ εἰς θεοὺς μηδὲν ἀσεπτεῖν.  μεγάλοι δὲ λόγοι μεγάλας πληγὰς τῶν ὑπεραύχων ἀποτίσαντες γήρᾳ τὸ φρονεῖν ἐδίδαξαν.   