    Λυσιστράτη ἀλλ΄ εἴ τις ἐς Βακχεῖον αὐτὰς ἐκάλεσεν, ἢ ΄ς Πανὸς ἢ ΄πὶ Κωλιάδ΄ ἢ ΄ς Γενετυλλίδοσ, οὐδ΄ ἂν διελθεῖν ἦν ἂν ὑπὸ τῶν τυμπάνων. νῦν δ΄ οὐδεμία πάρεστιν ἐνταυθοῖ γυνή· πλὴν ἥ γ΄ ἐμὴ κωμῆτις ἥδ΄ ἐξέρχεται. χαῖρ΄ ὦ Καλονίκη.  Καλονίκη καὶ σύ γ΄ ὦ Λυσιστράτη. τί συντετάραξαι; μὴ σκυθρώπαζ΄ ὦ τέκνον. οὐ γὰρ πρέπει σοι τοξοποιεῖν τὰς ὀφρῦσ.  Λυσιστράτη ἀλλ΄ ὦ Καλονίκη κάομαι τὴν καρδίαν, καὶ πόλλ΄ ὑπὲρ ἡμῶν τῶν γυναικῶν ἄχθομαι, ὁτιὴ παρὰ μὲν τοῖς ἀνδράσιν νενομίσμεθα εἶναι πανοῦργοι  Καλονίκη καὶ γάρ ἐσμεν νὴ Δία.  Λυσιστράτη εἰρημένον δ΄ αὐταῖς ἀπαντᾶν ἐνθάδε βουλευσομέναισιν οὐ περὶ φαύλου πράγματοσ, εὕδουσι κοὐχ ἥκουσιν.  Καλονίκη ἀλλ΄ ὦ φιλτάτη ἥξουσι· χαλεπή τοι γυναικῶν ἔξοδοσ. ἡ μὲν γὰρ ἡμῶν περὶ τὸν ἄνδρ΄ ἐκύπτασεν, ἡ δ΄ οἰκέτην ἤγειρεν, ἡ δὲ παιδίον κατέκλινεν, ἡ δ΄ ἔλουσεν, ἡ δ΄ ἐψώμισεν.  Λυσιστράτη ἀλλ΄ ἕτερά τἄρ΄ ἦν τῶνδε προὐργιαίτερα αὐταῖσ.  Καλονίκη τί δ΄ ἐστὶν ὦ φίλη Λυσιστράτη, ἐφ΄ ὅ τι ποθ΄ ἡμᾶς τὰς γυναῖκας συγκαλεῖσ; τί τὸ πρᾶγμα; πηλίκον τι;  Λυσιστράτη μέγα.  Καλονίκη μῶν καὶ παχύ;  Λυσιστράτη καὶ νὴ Δία παχύ.  Καλονίκη κᾆτα πῶς οὐχ ἥκομεν;  Λυσιστράτη οὐχ οὗτος ὁ τρόποσ· ταχὺ γὰρ ἂν ξυνήλθομεν. ἀλλ΄ ἔστιν ὑπ΄ ἐμοῦ πρᾶγμ΄ ἀνεζητημένον πολλαῖσί τ΄ ἀγρυπνίαισιν ἐρριπτασμένον.  Καλονίκη ἦ πού τι λεπτόν ἐστι τοὐρριπτασμένον.  Λυσιστράτη οὕτω γε λεπτὸν ὥσθ΄ ὅλης τῆς ̔ελλάδος ἐν ταῖς γυναιξίν ἐστιν ἡ σωτηρία.  Καλονίκη ἐν ταῖς γυναιξίν; ἐπ΄ ὀλίγου γ΄ ὠχεῖτ΄ ἄρα.  Λυσιστράτη ὡς ἔστ΄ ἐν ἡμῖν τῆς πόλεως τὰ πράγματα, ἢ μηκέτ΄ εἶναι μήτε Πελοποννησίους  Καλονίκη βέλτιστα τοίνυν μηκέτ΄ εἶναι νὴ Δία.  Λυσιστράτη Βοιωτίους τε πάντας ἐξολωλέναι.  Καλονίκη μὴ δῆτα πάντας γ΄, ἀλλ΄ ἄφελε τὰς ἐγχέλεισ.  Λυσιστράτη περὶ τῶν ̓αθηνῶν δ΄ οὐκ ἐπιγλωττήσομαι τοιοῦτον οὐδέν· ἀλλ΄ ὑπονόησον σύ μοι. ἢν δὲ ξυνέλθωσ΄ αἱ γυναῖκες ἐνθάδε αἵ τ΄ ἐκ Βοιωτῶν αἵ τε Πελοποννησίων ἡμεῖς τε, κοινῇ σώσομεν τὴν ̔ελλάδα.  Καλονίκη τί δ΄ ἂν γυναῖκες φρόνιμον ἐργασαίατο ἢ λαμπρόν, αἳ καθήμεθ΄ ἐξηνθισμέναι, κροκωτοφοροῦσαι καὶ κεκαλλωπισμέναι καὶ Κιμμερίκ΄ ὀρθοστάδια καὶ περιβαρίδασ;   Λυσιστράτη ταῦτ΄ αὐτὰ γάρ τοι κἄσθ΄ ἃ σώσειν προσδοκῶ, τὰ κροκωτίδια καὶ τὰ μύρα χαἰ περιβαρίδες χἤγχουσα καὶ τὰ διαφανῆ χιτώνια.  Καλονίκη τίνα δὴ τρόπον ποθ΄;  Λυσιστράτη ὥστε τῶν νῦν μηδένα ἀνδρῶν ἐπ΄ ἀλλήλοισιν ἄρεσθαι δόρυ  Καλονίκη κροκωτὸν ἄρα νὴ τὼ θεὼ ΄γὼ βάψομαι.  Λυσιστράτη μηδ΄ ἀσπίδα λαβεῖν  Καλονίκη Κιμμερικὸν ἐνδύσομαι.  Λυσιστράτη μηδὲ ξιφίδιον.  Καλονίκη κτήσομαι περιβαρίδασ.  Λυσιστράτη ἆρ΄ οὐ παρεῖναι τὰς γυναῖκας δῆτ΄ ἐχρῆν;  Καλονίκη οὐ γὰρ μὰ Δί΄ ἀλλὰ πετομένας ἥκειν πάλαι.  Λυσιστράτη ἀλλ΄ ὦ μέλ΄ ὄψει τοι σφόδρ΄ αὐτὰς ̓αττικάσ, ἅπαντα δρώσας τοῦ δέοντος ὕστερον. ἀλλ΄ οὐδὲ Παράλων οὐδεμία γυνὴ πάρα, οὐδ΄ ἐκ Σαλαμῖνοσ.  Καλονίκη ἀλλ΄ ἐκεῖναί γ΄ οἶδ΄ ὅτι ἐπὶ τῶν κελήτων διαβεβήκασ΄ ὄρθριαι.  Λυσιστράτη οὐδ΄ ἃς προσεδόκων κἀλογιζόμην ἐγὼ πρώτας παρέσεσθαι δεῦρο τὰς ̓αχαρνέων γυναῖκασ, οὐχ ἥκουσιν.  Καλονίκη ἡ γοῦν Θεογένους ὡς δεῦρ΄ ἰοῦσα θοὐκάταιον ἤρετο. ἀτὰρ αἵδε καὶ δή σοι προσέρχονταί τινεσ.  Λυσιστράτη αἱδί θ΄ ἕτεραι χωροῦσί τινεσ.  Καλονίκη ἰοὺ ἰού, πόθεν εἰσίν;  Λυσιστράτη ̓αναγυρουντόθεν.  Καλονίκη νὴ τὸν Δία· ὁ γοῦν ἀνάγυρός μοι κεκινῆσθαι δοκεῖ.  Μυρρίνη μῶν ὕστεραι πάρεσμεν ὦ Λυσιστράτη; τί φῄσ; τί σιγᾷσ;  Λυσιστράτη οὔ σ΄ ἐπαινῶ Μυρρίνη ἥκουσαν ἄρτι περὶ τοιούτου πράγματοσ.  Μυρρίνη μόλις γὰρ ηὗρον ἐν σκότῳ τὸ ζώνιον. ἀλλ΄ εἴ τι πάνυ δεῖ, ταῖς παρούσαισιν λέγε.  Λυσιστράτη μὰ Δί΄ ἀλλ΄ ἐπαναμείνωμεν ὀλίγου γ΄ οὕνεκα τάς τ΄ ἐκ Βοιωτῶν τάς τε Πελοποννησίων γυναῖκας ἐλθεῖν.  Μυρρίνη πολὺ σὺ κάλλιον λέγεισ. ἡδὶ δὲ καὶ δὴ Λαμπιτὼ προσέρχεται.  Λυσιστράτη ὦ φιλτάτη Λάκαινα χαῖρε Λαμπιτοῖ. οἷον τὸ κάλλος γλυκυτάτη σου φαίνεται. ὡς δ΄ εὐχροεῖσ, ὡς δὲ σφριγᾷ τὸ σῶμά σου. κἂν ταῦρον ἄγχοισ.  Λαμπιτῶ μάλα γ΄ οἰῶ ναὶ τὼ σιώ· γυμνάδδομαι γὰρ καὶ ποτὶ πυγὰν ἅλλομαι.  Καλονίκη ὡς δὴ καλὸν τὸ χρῆμα τιτθίων ἔχεισ.  Λαμπιτῶ ᾇπερ ἱερεῖόν τοί μ΄ ὑποψαλάσσετε.  Λυσιστράτη ἡδὶ δὲ ποδαπή ΄σθ΄ ἡ νεᾶνις ἡτέρα;   Λαμπιτῶ πρέσβειρά τοι ναὶ τὼ σιὼ Βοιωτία ἵκει ποθ΄ ὑμέ.  Μυρρίνη νὴ μὰ Δία Βοιωτία, καλόν γ΄ ἔχουσα τὸ πεδίον.  Καλονίκη καὶ νὴ Δία κομψότατα τὴν βληχώ γε παρατετιλμένη.  Λυσιστράτη τίς δ΄ ἡτέρα παῖσ;  Λαμπιτῶ χαί̈α ναὶ τὼ σιώ, Κορινθία δ΄ αὖ.  Καλονίκη χαί̈α νὴ τὸν Δία δήλη ΄στὶν οὖσα ταυταγὶ τἀντευθενί.  Λαμπιτῶ τίς δ΄ αὖ ξυναλίαξε τόνδε τὸν στόλον τὸν τᾶν γυναικῶν;  Λυσιστράτη ἥδ΄ ἐγώ.  Λαμπιτῶ μύσιδδέ τοι ὅ τι λῇς ποθ΄ ἁμέ.  Καλονίκη νὴ Δί΄ ὦ φίλη γύναι, λέγε δῆτα τὸ σπουδαῖον ὅ τι τοῦτ΄ ἐστί σοι.  Λυσιστράτη λέγοιμ΄ ἂν ἤδη. πρὶν λέγειν <δ΄>, ὑμᾶς τοδὶ ἐπερήσομαί τι μικρόν.  Καλονίκη ὅ τι βούλει γε σύ.  Λυσιστράτη τοὺς πατέρας οὐ ποθεῖτε τοὺς τῶν παιδίων ἐπὶ στρατιᾶς ἀπόντασ; εὖ γὰρ οἶδ΄ ὅτι πάσαισιν ὑμῖν ἐστιν ἀποδημῶν ἀνήρ.  Καλονίκη ὁ γοῦν ἐμὸς ἀνὴρ πέντε μῆνας ὦ τάλαν ἄπεστιν ἐπὶ Θρᾴκης φυλάττων Εὐκράτη.  Μυρρίνη ὁ δ΄ ἐμός γε τελέους ἑπτὰ μῆνας ἐν Πύλῳ.  Λαμπιτῶ ὁ δ΄ ἐμός γα καἴ κ΄ ἐκ τᾶς ταγᾶς ἔλσῃ ποκά, πορπακισάμενος φροῦδος ἀμπτάμενος ἔβα.  Λυσιστράτη ἀλλ΄ οὐδὲ μοιχοῦ καταλέλειπται φεψάλυξ. ἐξ οὗ γὰρ ἡμᾶς προὔδοσαν Μιλήσιοι, οὐκ εἶδον οὐδ΄ ὄλισβον ὀκτωδάκτυλον, ὃς ἦν ἂν ἡμῖν σκυτίνη ΄πικουρία. ἐθέλοιτ΄ ἂν οὖν, εἰ μηχανὴν εὕροιμ΄ ἐγώ, μετ΄ ἐμοῦ καταλῦσαι τὸν πόλεμον;  Καλονίκη νὴ τὼ θεώ· ἔγωγ΄ ἂν <οὖν> κἂν εἴ με χρείη τοὔγκυκλον τουτὶ καταθεῖσαν ἐκπιεῖν αὐθημερόν.  Μυρρίνη ἐγὼ δέ γ΄ ἂν κἂν ὡσπερεὶ ψῆτταν δοκῶ δοῦναι ἂν ἐμαυτῆς παρατεμοῦσα θἤμισυ.  Λαμπιτῶ ἐγὼ δὲ καί κα ποττὸ Ταύ̈γετόν γ΄ ἄνω ἔλσοιμ΄ ὅπᾳ μέλλοιμί γ΄ εἰράναν ἰδεῖν.  Λυσιστράτη λέγοιμ΄ ἄν· οὐ δεῖ γὰρ κεκρύφθαι τὸν λόγον. ἡμῖν γὰρ ὦ γυναῖκεσ, εἴπερ μέλλομεν ἀναγκάσειν τοὺς ἄνδρας εἰρήνην ἄγειν, ἀφεκτέ΄ ἐστὶ  Καλονίκη τοῦ; φράσον.  Λυσιστράτη ποιήσετ΄ οὖν;  Καλονίκη ποιήσομεν, κἂν ἀποθανεῖν ἡμᾶς δέῃ.  Λυσιστράτη ἀφεκτέα τοίνυν ἐστὶν ἡμῖν τοῦ πέουσ. τί μοι μεταστρέφεσθε; ποῖ βαδίζετε; αὗται τί μοιμυᾶτε κἀνανεύετε; τί χρὼς τέτραπται; τί δάκρυον κατείβεται; ποιήσετ΄ ἢ οὐ ποιήσετ΄; ἢ τί μέλλετε;  Καλονίκη οὐκ ἂν ποιήσαιμ΄, ἀλλ΄ ὁ πόλεμος ἑρπέτω.   Μυρρίνη μὰ Δί΄ οὐδ΄ ἐγὼ γάρ, ἀλλ΄ ὁ πόλεμος ἑρπέτω.  Λυσιστράτη ταυτὶ σὺ λέγεις ὦ ψῆττα; καὶ μὴν ἄρτι γε ἔφησθα σαυτῆς κἂν παρατεμεῖν θἤμισυ.  Καλονίκη ἄλλ΄ ἄλλ΄ ὅ τι βούλει· κἄν με χρῇ διὰ τοῦ πυρὸς ἐθέλω βαδίζειν· τοῦτο μᾶλλον τοῦ πέουσ. οὐδὲν γὰρ οἷον ὦ φίλη Λυσιστράτη.  Λυσιστράτη τί δαὶ σύ;  ̓́αλλη κἀγὼ βούλομαι διὰ τοῦ πυρόσ.  Λυσιστράτη ὦ παγκατάπυγον θἠμέτερον ἅπαν γένοσ, οὐκ ἐτὸς ἀφ΄ ἡμῶν εἰσιν αἱ τραγῳδίαι. οὐδὲν γάρ ἐσμεν πλὴν Ποσειδῶν καὶ σκάφη. ἀλλ΄ ὦ φίλη Λάκαινα, σὺ γὰρ ἐὰν γένῃ μόνη μετ΄ ἐμοῦ, τὸ πρᾶγμ΄ ἀνασωσαίμεσθ΄ ἔτ΄ <ἄν>, ξυμψήφισαί μοι.  Λαμπιτῶ χαλεπὰ μὲν ναὶ τὼ σιὼ γυναῖκάς ἐσθ΄ ὑπνῶν ἄνευ ψωλᾶς μόνασ. ὅμως γα μάν· δεῖ τᾶς γὰρ εἰράνας μάλ΄ αὖ.  Λυσιστράτη ὦ φιλτάτη σὺ καὶ μόνη τούτων γυνή.  Καλονίκη εἰ δ΄ ὡς μάλιστ΄ ἀπεχοίμεθ΄ οὗ σὺ δὴ λέγεισ, ὃ μὴ γένοιτο, μᾶλλον ἂν διὰ τουτογὶ γένοιτ΄ ἂν εἰρήνη;  Λυσιστράτη πολύ γε νὴ τὼ θεώ. εἰ γὰρ καθοίμεθ΄ ἔνδον ἐντετριμμέναι, κἀν τοῖς χιτωνίοισι τοῖς ̓αμοργίνοις γυμναὶ παρίοιμεν δέλτα παρατετιλμέναι, στύοιντο δ΄ ἅνδρες κἀπιθυμοῖεν σπλεκοῦν, ἡμεῖς δὲ μὴ προσίοιμεν ἀλλ΄ ἀπεχοίμεθα, σπονδὰς ποιήσαιντ΄ ἂν ταχέωσ, εὖ οἶδ΄ ὅτι.  Λαμπιτῶ ὁ γῶν Μενέλαος τᾶς ̔ελένας τὰ μᾶλά πᾳ γυμνᾶς παραϊδὼν ἐξέβαλ΄, οἰῶ, τὸ ξίφοσ.  Καλονίκη τί δ΄ ἢν ἀφιῶσ΄ ἅνδρες ἡμᾶς ὦ μέλε;  Λυσιστράτη τὸ τοῦ Φερεκράτουσ, κύνα δέρειν δεδαρμένην.  Καλονίκη φλυαρία ταῦτ΄ ἐστὶ τὰ μεμιμημένα. ἐὰν λαβόντες δ΄ ἐς τὸ δωμάτιον βίᾳ ἕλκωσιν ἡμᾶσ;  Λυσιστράτη ἀντέχου σὺ τῶν θυρῶν.  Καλονίκη ἐὰν δὲ τύπτωσιν;  Λυσιστράτη παρέχειν χρὴ κακὰ κακῶσ. οὐ γὰρ ἔνι τούτοις ἡδονὴ τοῖς πρὸς βίαν. κἄλλως ὀδυνᾶν χρή· κἀμέλει ταχέως πάνυ ἀπεροῦσιν. οὐ γὰρ οὐδέποτ΄ εὐφρανθήσεται ἀνήρ, ἐὰν μὴ τῇ γυναικὶ συμφέρῃ.  Καλονίκη εἴ τοι δοκεῖ σφῷν ταῦτα, χἠμῖν ξυνδοκεῖ.  Λαμπιτῶ καὶ τὼς μὲν ἁμῶν ἄνδρας ἁμὲς πείσομες παντᾷ δικαίως ἄδολον εἰράναν ἄγειν· τὸν τῶν ̓ασαναίων γα μὰν ῥυάχετον πᾷ κά τις ἀμπείσειεν αὖ μὴ πλαδδιῆν;  Λυσιστράτη ἡμεῖς ἀμέλει σοι τά γε παρ΄ ἡμῖν πείσομεν.  Λαμπιτῶ οὐχ ἇς πόδας κ΄ ἔχωντι ταὶ τριήρεεσ, καὶ τὠργύριον τὤβυσσον ᾖ πὰρ τᾷ σιῷ.   Λυσιστράτη ἀλλ΄ ἔστι καὶ τοῦτ΄ εὖ παρεσκευασμένον· καταληψόμεθα γὰρ τὴν ἀκρόπολιν τήμερον. ταῖς πρεσβυτάταις γὰρ προστέτακται τοῦτο δρᾶν, ἕως ἂν ἡμεῖς ταῦτα συντιθώμεθα, θύειν δοκούσαις καταλαβεῖν τὴν ἀκρόπολιν.  Λαμπιτῶ παντᾷ κ΄ ἔχοι, καὶ τᾷδε γὰρ λέγεις καλῶσ.  Λυσιστράτη τί δῆτα ταῦτ΄ οὐχ ὡς τάχιστ΄ ὦ Λαμπιτοῖ ξυνωμόσαμεν, ὅπως ἂν ἀρρήκτως ἔχῃ;  Λαμπιτῶ πάρφαινε μὰν τὸν ὅρκον, ὡς ὀμιόμεθα.  Λυσιστράτη καλῶς λέγεισ. ποῦ ΄σθ΄ ἡ Σκύθαινα; ποῖ βλέπεισ; θὲς ἐς τὸ πρόσθεν ὑπτίαν τὴν ἀσπίδα, καί μοι δότω τὰ τόμιά τισ.  Καλονίκη Λυσιστράτη τίν΄ ὅρκον ὁρκώσεις ποθ΄ ἡμᾶσ;  Λυσιστράτη ὅντινα; εἰς ἀσπίδ΄, ὥσπερ φάσ΄ ἐν Αἰσχύλῳ ποτέ, μηλοσφαγούσασ.  Καλονίκη μὴ σύ γ΄ ὦ Λυσιστράτη εἰς ἀσπίδ΄ ὀμόσῃς μηδὲν εἰρήνης πέρι.  Λυσιστράτη τίς ἂν οὖν γένοιτ΄ ἂν ὅρκοσ;  Καλονίκη εἰ λευκόν ποθεν ἵππον λαβοῦσαι τόμιον ἐντεμοίμεθα.  Λυσιστράτη ποῖ λευκὸν ἵππον;  Καλονίκη ἀλλὰ πῶς ὀμούμεθα ἡμεῖσ;  Λυσιστράτη ἐγώ σοι νὴ Δί΄, ἢν βούλῃ, φράσω. θεῖσαι μέλαιναν κύλικα μεγάλην ὑπτίαν, μηλοσφαγοῦσαι Θάσιον οἴνου σταμνίον ὀμόσωμεν ἐς τὴν κύλικα μὴ ΄πιχεῖν ὕδωρ.  Λαμπιτῶ φεῦ δᾶ τὸν ὅρκον ἄφατον ὡς ἐπαινίω.  Λυσιστράτη φερέτω κύλικά τις ἔνδοθεν καὶ σταμνίον.  Μυρρίνη ὦ φίλταται γυναῖκεσ, <ὁ> κεραμεὼν ὅσοσ.  Καλονίκη ταύτην μὲν ἄν τις εὐθὺς ἡσθείη λαβών.  Λυσιστράτη καταθεῖσα ταύτην προσλαβοῦ μοι τοῦ κάπρου. δέσποινα Πειθοῖ καὶ κύλιξ φιλοτησία, τὰ σφάγια δέξαι ταῖς γυναιξὶν εὐμενήσ.  Καλονίκη εὔχρων γε θαἶμα κἀποπυτίζει καλῶσ.  Λαμπιτῶ καὶ μὰν ποτόδδει γ΄ ἁδὺ ναὶ τὸν Κάστορα.  Μυρρίνη ἐᾶτε πρώτην μ΄ ὦ γυναῖκες ὀμνύναι.  Καλονίκη μὰ τὴν ̓αφροδίτην οὔκ, ἐάν γε μὴ λάχῃσ.  Λυσιστράτη λάζυσθε πᾶσαι τῆς κύλικος ὦ Λαμπιτοῖ· λεγέτω δ΄ ὑπὲρ ὑμῶν μί΄ ἅπερ ἂν κἀγὼ λέγω· ὑμεῖς δ΄ ἐπομεῖσθε ταὐτὰ κἀμπεδώσετε. οὐκ ἔστιν οὐδεὶς οὔτε μοιχὸς οὔτ΄ ἀνήρ  Καλονίκη οὐκ ἔστιν οὐδεὶς οὔτε μοιχὸς οὔτ΄ ἀνήρ  Λυσιστράτη ὅστις πρὸς ἐμὲ πρόσεισιν ἐστυκώσ. λέγε.   Καλονίκη ὅστις πρὸς ἐμὲ πρόσεισιν ἐστυκώσ. παπαῖ ὑπολύεταί μου τὰ γόνατ΄ ὦ Λυσιστράτη.  Λυσιστράτη οἴκοι δ΄ ἀταυρώτη διάξω τὸν βίον  Καλονίκη οἴκοι δ΄ ἀταυρώτη διάξω τὸν βίον  Λυσιστράτη κροκωτοφοροῦσα καὶ κεκαλλωπισμένη,  Καλονίκη κροκωτοφοροῦσα καὶ κεκαλλωπισμένη,  Λυσιστράτη ὅπως ἂν ἁνὴρ ἐπιτυφῇ μάλιστά μου·  Καλονίκη ὅπως ἂν ἁνὴρ ἐπιτυφῇ μάλιστά μου·  Λυσιστράτη κοὐδέποθ΄ ἑκοῦσα τἀνδρὶ τὠμῷ πείσομαι.  Καλονίκη κοὐδέποθ΄ ἑκοῦσα τἀνδρὶ τὠμῷ πείσομαι.  Λυσιστράτη ἐὰν δέ μ΄ ἄκουσαν βιάζηται βίᾳ,  Καλονίκη ἐὰν δέ μ΄ ἄκουσαν βιάζηται βίᾳ,  Λυσιστράτη κακῶς παρέξω κοὐχὶ προσκινήσομαι.  Καλονίκη κακῶς παρέξω κοὐχὶ προσκινήσομαι.  Λυσιστράτη οὐ πρὸς τὸν ὄροφον ἀνατενῶ τὼ Περσικά.  Καλονίκη οὐ πρὸς τὸν ὄροφον ἀνατενῶ τὼ Περσικά.  Λυσιστράτη οὐ στήσομαι λέαιν΄ ἐπὶ τυροκνήστιδοσ.  Καλονίκη οὐ στήσομαι λέαιν΄ ἐπὶ τυροκνήστιδοσ.  Λυσιστράτη ταῦτ΄ ἐμπεδοῦσα μὲν πίοιμ΄ ἐντευθενί·  Καλονίκη ταῦτ΄ ἐμπεδοῦσα μὲν πίοιμ΄ ἐντευθενί·  Λυσιστράτη εἰ δὲ παραβαίην, ὕδατος ἐμπλῇθ΄ ἡ κύλιξ.  Καλονίκη εἰ δὲ παραβαίην, ὕδατος ἐμπλῇθ΄ ἡ κύλιξ.  Λυσιστράτη συνεπόμνυθ΄ ὑμεῖς ταῦτα πᾶσαι;  Πᾶσαι νὴ Δία.  Λυσιστράτη φέρ΄ ἐγὼ καθαγίσω τήνδε.  Καλονίκη τὸ μέρος γ΄ ὦ φίλη, ὅπως ἂν ὦμεν εὐθὺς ἀλλήλων φίλαι.  Λαμπιτῶ τίς ὡλολυγά;  Λυσιστράτη τοῦτ΄ ἐκεῖν΄ οὑγὼ ΄λεγον· αἱ γὰρ γυναῖκες τὴν ἀκρόπολιν τῆς θεοῦ ἤδη κατειλήφασιν. ἀλλ΄ ὦ Λαμπιτοῖ σὺ μὲν βάδιζε καὶ τὰ παρ΄ ὑμῶν εὖ τίθει, τασδὶ δ΄ ὁμήρους κατάλιφ΄ ἡμῖν ἐνθάδε· ἡμεῖς δὲ ταῖς ἄλλαισι ταῖσιν ἐν πόλει ξυνεμβάλωμεν εἰσιοῦσαι τοὺς μοχλούσ.  Καλονίκη οὔκουν ἐφ΄ ἡμᾶς ξυμβοηθήσειν οἴει τοὺς ἄνδρας εὐθύσ;  Λυσιστράτη ὀλίγον αὐτῶν μοι μέλει. οὐ γὰρ τοσαύτας οὔτ΄ ἀπειλὰς οὔτε πῦρ ἥξουσ΄ ἔχοντες ὥστ΄ ἀνοῖξαι τὰς πύλας ταύτασ, ἐὰν μὴ ΄φ΄ οἷσιν ἡμεῖς εἴπομεν.  Καλονίκη μὰ τὴν ̓αφροδίτην οὐδέποτέ γ΄· ἄλλως γὰρ ἂν ἄμαχοι γυναῖκες καὶ μιαραὶ κεκλῄμεθ΄ ἄν.   Χορὸς Γερόντων χώρει Δράκησ, ἡγοῦ βάδην, εἰ καὶ τὸν ὦμον ἀλγεῖς κορμοῦ τοσουτονὶ βάρος χλωρᾶς φέρων ἐλάασ.  Χορὸς Γερόντων ἦ πόλλ΄ ἄελπτ΄ ἔνεστιν ἐν τῷ μακρῷ βίῳ φεῦ, ἐπεὶ τίς ἄν ποτ΄ ἤλπισ΄ ὦ Στρυμόδωρ΄ ἀκοῦσαι γυναῖκασ, ἃς ἐβόσκομεν κατ΄ οἶκον ἐμφανὲς κακόν, κατὰ μὲν ἅγιον ἔχειν βρέτασ, κατὰ δ΄ ἀκρόπολιν ἐμὰν λαβεῖν μοχλοῖς δὲ καὶ κλῄθροισι τὰ προπύλαια πακτοῦν;  Χορὸς Γερόντων ἀλλ΄ ὡς τάχιστα πρὸς πόλιν σπεύσωμεν ὦ Φιλοῦργε, ὅπως ἄν, αὐταῖς ἐν κύκλῳ θέντες τὰ πρέμνα ταυτί, ὅσαι τὸ πρᾶγμα τοῦτ΄ ἐνεστήσαντο καὶ μετῆλθον, μίαν πυρὰν νήσαντες ἐμπρήσωμεν αὐτόχειρες πάσασ, ὑπὸ ψήφου μιᾶσ, πρώτην δὲ τὴν Λύκωνοσ.  Χορὸς Γερόντων οὐ γὰρ μὰ τὴν Δήμητρ΄ ἐμοῦ ζῶντος ἐγχανοῦνται· ἐπεὶ οὐδὲ Κλεομένησ, ὃς αὐτὴν κατέσχε πρῶτοσ, ἀπῆθεν ἀψάλακτοσ, ἀλλ΄ ὅμως Λακωνικὸν πνέων ᾤχετο θὤπλα παραδοὺς ἐμοί, σμικρὸν ἔχων πάνυ τριβώνιον, πινῶν ῥυπῶν ἀπαράτιλτοσ, ἓξ ἐτῶν ἄλουτοσ.   Χορὸς Γερόντων οὕτως ἐπολιόρκησ΄ ἐγὼ τὸν ἄνδρ΄ ἐκεῖνον ὠμῶς ἐφ΄ ἑπτακαίδεκ΄ ἀσπίδων πρὸς ταῖς πύλαις καθεύδων. τασδὶ δὲ τὰς Εὐριπίδῃ θεοῖς τε πᾶσιν ἐχθρὰς ἐγὼ οὐκ ἄρα σχήσω παρὼν τολμήματος τοσούτου; μή νυν ἔτ΄ ἐν <τῇ> τετραπόλει τοὐμὸν τροπαῖον εἴη.  Χορὸς Γερόντων ἀλλ΄ αὐτὸ γάρ μοι τῆς ὁδοῦ λοιπόν ἐστι χωρίον τὸ πρὸς πόλιν τὸ σιμόν, οἷ σπουδὴν ἔχω· χὤπως ποτ΄ ἐξαμπρεύσομεν τοῦτ΄ ἄνευ κανθηλίου. ὡς ἐμοῦ γε τὼ ξύλω τὸν ὦμον ἐξιπώκατον· ἀλλ΄ ὅμως βαδιστέον, καὶ τὸ πῦρ φυσητέον, μή μ΄ ἀποσβεσθὲν λάθῃ πρὸς τῇ τελευτῇ τῆς ὁδοῦ. φῦ φῦ. ἰοὺ ἰοὺ τοῦ καπνοῦ.  Χορὸς Γερόντων ὡς δεινὸν ὦναξ ̔ηράκλεις προσπεσόν μ΄ ἐκ τῆς χύτρας ὥσπερ κύων λυττῶσα τὠφθαλμὼ δάκνει· κἄστιν γε Λήμνιον τὸ πῦρ τοῦτο πάσῃ μηχανῇ. οὐ γὰρ <ἄν> ποθ΄ ὧδ΄ ὀδὰξ ἔβρυκε τὰς λήμας ἐμοῦ. σπεῦδε πρόσθεν ἐς πόλιν καὶ βοήθει τῇ θεῷ. ἢ πότ΄ αὐτῇ μᾶλλον ἢ νῦν ὦ Λάχης ἀρήξομεν; φῦ φῦ. ἰοὺ ἰοὺ τοῦ καπνοῦ.   Χορὸς Γερόντων τουτὶ τὸ πῦρ ἐγρήγορεν θεῶν ἕκατι καὶ ζῇ. οὔκουν ἄν, εἰ τὼ μὲν ξύλω θείμεσθα πρῶτον αὐτοῦ, τῆς ἀμπέλου δ΄ ἐς τὴν χύτραν τὸν φανὸν ἐγκαθέντες ἅψαντες εἶτ΄ ἐς τὴν θύραν κριηδὸν ἐμπέσοιμεν; κἂν μὴ καλούντων τοὺς μοχλοὺς χαλῶσιν αἱ γυναῖκεσ, ἐμπιμπράναι χρὴ τὰς θύρας καὶ τῷ καπνῷ πιέζειν. θώμεσθα δὴ τὸ φορτίον. φεῦ τοῦ καπνοῦ βαβαιάξ. τίς ξυλλάβοιτ΄ ἂν τοῦ ξύλου τῶν ἐν Σάμῳ στρατη γῶν; ταυτὶ μὲν ἤδη τὴν ῥάχιν θλίβοντά μου πέπαυται. σὸν δ΄ ἔργον ἐστὶν ὦ χύτρα τὸν ἄνθρακ΄ ἐξεγείρειν, τὴν λαμπάδ΄ ἡμμένην ὅπως πρώτιστ΄ ἐμοὶ προσοίσεισ. δέσποινα Νίκη ξυγγενοῦ τῶν τ΄ ἐν πόλει γυναικῶν τοῦ νῦν παρεστῶτος θράσους θέσθαι τροπαῖον ἡμᾶσ.   Χορὸς Γυναικῶν λιγνὺν δοκῶ μοι καθορᾶν καὶ καπνὸν ὦ γυναῖκες ὥσπερ πυρὸς καομένου· σπευστέον ἐστὶ θᾶττον.   Χορὸς Γυναικῶν πέτου πέτου Νικοδίκη, πρὶν ἐμπεπρῆσθαι Καλύκην τε καὶ Κρίτυλλαν περιφυσήτω ὑπό τε νόμων  ἀργαλέων ὑπό τε γερόντων ὀλέθρων. ἀλλὰ φοβοῦμαι τόδε, μῶν ὑστερόπους βοηθῶ. νῦν δὴ γὰρ ἐμπλησαμένη τὴν ὑδρίαν κνεφαία μόλις ἀπὸ κρήνης ὑπ΄ ὄχλου καὶ θορύβου καὶ πατάγου χυτρείου, δούλαισιν ὠστιζομένη  στιγματίαις θ΄, ἁρπαλέως ἀραμένη ταῖσιν ἐμαῖς δημότισιν καομέναις φέρουσ΄ ὕδωρ βοηθῶ.  Χορὸς Γυναικῶν ἤκουσα γὰρ τυφογέροντας ἄνδρας ἔρρειν, στελέχη φέροντας ὥσπερ βαλανεύσοντας ἐς πόλιν ὡς τριτάλαντον βάροσ, δεινότατ΄ ἀπειλοῦντας ἐπῶν ὡς πυρὶ χρὴ τὰς μυσαρὰς γυναῖκας ἀνθρακεύειν· ἃς ὦ θεὰ μή ποτ΄ ἐγὼ πιμπραμένας ἴδοιμι, ἀλλὰ πολέμου καὶ μανιῶν ῥυσαμένας ̔ελλάδα καὶ πολίτασ, ἐφ΄ οἷσπερ ὦ χρυσολόφα πολιοῦχε σὰς ἔσχον ἕδρασ. καί σε καλῶ ξύμμαχον ὦ Τριτογένει΄, εἴ τις ἐκείνας ὑποπίμπρησιν ἀνήρ, φέρειν ὕδωρ μεθ΄ ἡμῶν.    Χορὸς Γυναικῶν ἔασον ὦ. τουτὶ τί ἦν; ὦνδρες πόνῳ πόνηροι· οὐ γάρ ποτ΄ ἂν χρηστοί γ΄ ἔδρων οὐδ΄ εὐσεβεῖς τάδ΄ ἄνδρεσ.  Χορὸς Γερόντων τουτὶ τὸ πρᾶγμ΄ ἡμῖν ἰδεῖν ἀπροσδόκητον ἥκει· ἑσμὸς γυναικῶν οὑτοσὶ θύρασιν αὖ βοηθεῖ.  Χορὸς Γυναικῶν τί βδύλλεθ΄ ἡμᾶσ; οὔ τί που πολλαὶ δοκοῦμεν εἶναι; καὶ μὴν μέρος γ΄ ἡμῶν ὁρᾶτ΄ οὔπω τὸ μυριοστόν.  Χορὸς Γερόντων ὦ Φαιδρία ταύτας λαλεῖν ἐάσομεν τοσαυτί; οὐ περικατᾶξαι τὸ ξύλον τύπτοντ΄ ἐχρῆν τιν΄ αὐταῖσ;  Χορὸς Γυναικῶν θώμεσθα δὴ τὰς κάλπιδας χἠμεῖς χαμᾶζ΄, ὅπως ἂν ἢν προσφέρῃ τὴν χεῖρά τις μὴ τοῦτό μ΄ ἐμποδίζῃ.  Χορὸς Γερόντων εἰ νὴ Δί΄ ἤδη τὰς γνάθους τούτων τις ἢ δὶς ἢ τρὶς ἔκοψεν ὥσπερ Βουπάλου, φωνὴν ἂν οὐκ ἂν εἶχον.  Χορὸς Γυναικῶν καὶ μὴν ἰδοὺ παταξάτω τισ· στᾶσ΄ ἐγὼ παρέξω, κοὐ μή ποτ΄ ἄλλη σου κύων τῶν ὄρχεων λάβηται.  Χορὸς Γερόντων εἰ μὴ σιωπήσει, θενών σου ΄κκοκκιῶ τὸ γῆρασ.  Χορὸς Γυναικῶν ἅψαι μόνον Στρατυλλίδος τῷ δακτύλῳ προσελθών.  Χορὸς Γερόντων τί δ΄ ἢν σποδῶ τοῖς κονδύλοισ; τί μ΄ ἐργάσει τὸ δεινόν;  Χορὸς Γυναικῶν βρύκουσά σου τοὺς πλεύμονας καὶ τἄντερ΄ ἐξαμήσω.  Χορὸς Γερόντων οὐκ ἔστ΄ ἀνὴρ Εὐριπίδου σοφώτερος ποιητήσ· οὐδὲν γὰρ οὕτω θρέμμ΄ ἀναιδές ἐστιν ὡς γυναῖκεσ.  Χορὸς Γυναικῶν αἰρώμεθ΄ ἡμεῖς θοὔδατος τὴν κάλπιν ὦ ̔ροδίππη.  Χορὸς Γερόντων τί δ΄ ὦ θεοῖς ἐχθρὰ σὺ δεῦρ΄ ὕδωρ ἔχουσ΄ ἀφίκου;  Χορὸς Γυναικῶν τί δαὶ σὺ πῦρ ὦ τύμβ΄ ἔχων; ὡς σαυτὸν ἐμπυρεύσων;  Χορὸς Γερόντων ἐγὼ μὲν ἵνα νήσας πυρὰν τὰς σὰς φίλας ὑφάψω.  Χορὸς Γυναικῶν ἐγὼ δέ γ΄ ἵνα τὴν σὴν πυρὰν τούτῳ κατασβέσαιμι.  Χορὸς Γερόντων τοὐμὸν σὺ πῦρ κατασβέσεισ;  Χορὸς Γυναικῶν τοὔργον τάχ΄ αὐτὸ δείξει.  Χορὸς Γερόντων οὐκ οἶδά σ΄ εἰ τῇδ΄ ὡς ἔχω τῇ λαμπάδι σταθεύσω.  Χορὸς Γυναικῶν εἰ ῥύμμα τυγχάνεις ἔχων, λουτρόν <γ΄> ἐγὼ παρέξω.  Χορὸς Γερόντων ἐμοὶ σὺ λουτρὸν ὦ σαπρά;  Χορὸς Γυναικῶν καὶ ταῦτα νυμφικόν γε.  Χορὸς Γερόντων ἤκουσας αὐτῆς τοῦ θράσουσ;  Χορὸς Γυναικῶν ἐλευθέρα γάρ εἰμι.  Χορὸς Γερόντων σχήσω σ΄ ἐγὼ τῆς νῦν βοῆσ.  Χορὸς Γυναικῶν ἀλλ΄ οὐκέθ΄ ἡλιάζει.  Χορὸς Γερόντων ἔμπρησον αὐτῆς τὰς κόμασ.  Χορὸς Γυναικῶν σὸν ἔργον ὦχελῷε.  Χορὸς Γερόντων οἴμοι τάλασ.  Χορὸς Γυναικῶν μῶν θερμὸν ἦν;  Χορὸς Γερόντων ποῖ θερμόν; οὐ παύσει; τί δρᾷσ;  Χορὸς Γυναικῶν ἄρδω σ΄ ὅπως ἂν βλαστάνῃσ.  Χορὸς Γερόντων ἀλλ΄ αὖός εἰμ΄ ἤδη τρέμων.  Χορὸς Γυναικῶν οὐκοῦν ἐπειδὴ πῦρ ἔχεισ, σὺ χλιανεῖς σεαυτόν.   Πρόβουλος ἆρ΄ ἐξέλαμψε τῶν γυναικῶν ἡ τρυφὴ χὠ τυμπανισμὸς χοἰ πυκνοὶ Σαβάζιοι, ὅ τ΄ ̓αδωνιασμὸς οὗτος οὑπὶ τῶν τεγῶν, οὗ ΄γώ ποτ΄ ὢν ἤκουον ἐν τἠκκλησίᾳ; ἔλεγε δ΄ ὁ μὴ ὥρασι μὲν Δημόστρατος πλεῖν ἐς Σικελίαν, ἡ γυνὴ δ΄ ὀρχουμένη αἰαῖ ̓́αδωνιν φησίν, ὁ δὲ Δημόστρατος ἔλεγεν ὁπλίτας καταλέγειν Ζακυνθίων· ἡ δ΄ ὑποπεπωκυῖ΄ ἡ γυνὴ ΄πὶ τοῦ τέγους κόπτεσθ΄ ̓́αδωνιν φησίν· ὁ δ΄ ἐβιάζετο ὁ θεοῖσιν ἐχθρὸς καὶ μιαρὸς Χολοζύγησ. τοιαῦτ΄ ἀπ΄ αὐτῶν ἐστιν ἀκόλαστ΄ ᾄσματα.  Χορὸς Γερόντων τί δῆτ΄ ἂν εἰ πύθοιο καὶ τὴν τῶνδ΄ ὕβριν; αἳ τἄλλα θ΄ ὑβρίκασι κἀκ τῶν καλπίδων ἔλουσαν ἡμᾶσ, ὥστε θαἰματίδια σείειν πάρεστιν ὥσπερ ἐνεουρηκότασ.  Πρόβουλος νὴ τὸν Ποσειδῶ τὸν ἁλυκὸν δίκαιά γε. ὅταν γὰρ αὐτοὶ ξυμπονηρευώμεθα ταῖσιν γυναιξὶ καὶ διδάσκωμεν τρυφᾶν, τοιαῦτ΄ ἀπ΄ αὐτῶν βλαστάνει βουλεύματα. οἳ λέγομεν ἐν τῶν δημιουργῶν τοιαδί· ὦ χρυσοχόε τὸν ορμον ὃν ἐπεσκεύασασ, ὀρχουμένης μου τῆς γυναικὸς ἑσπέρας ἡ βάλανος ἐκπέπτωκεν ἐκ τοῦ τρήματοσ. ἐμοὶ μὲν οὖν ἔστ΄ ἐς Σαλαμῖνα πλευστέα· σὺ δ΄ ἢν σχολάσῃσ, πάσῃ τέχνῃ πρὸς ἑσπέραν ἐλθὼν ἐκείνῃ τὴν βάλανον ἐνάρμοσον. ἕτερος δέ τις πρὸς σκυτοτόμον ταδὶ λέγει νεανίαν καὶ πέος ἔχοντ΄ οὐ παιδικόν· ὦ σκυτοτόμε μου τῆς γυναικὸς τοῦ ποδὸς τὸ δακτυλίδιον ξυμπιέζει τὸ ζυγὸν ἅθ΄ ἁπαλὸν ὄν· τοῦτ΄ οὖν σὺ τῆς μεσημβρίας ἐλθὼν χάλασον, ὅπως ἂν εὐρυτέρως ἔχῃ. τοιαῦτ΄ ἀπήντηκ΄ ἐς τοιαυτὶ πράγματα, ὅτε γ΄ ὢν ἐγὼ πρόβουλοσ, ἐκπορίσας ὅπως κωπῆς ἔσονται, τἀργυρίου νυνὶ δέον, ὑπὸ τῶν γυναικῶν ἀποκέκλῃμαι ταῖς πύλαισ. ἀλλ΄ οὐδὲν ἔργον ἑστάναι. φέρε τοὺς μοχλούσ, ὅπως ἂν αὐτὰς τῆς ὕβρεως ἐγὼ σχέθω. τί κέχηνας ὦ δύστηνε; ποῖ δ΄ αὖ σὺ βλέπεισ, οὐδὲν ποιῶν ἀλλ΄ ἢ καπηλεῖον σκοπῶν; οὐχ ὑποβαλόντες τοὺς μοχλοὺς ὑπὸ τὰς πύλας ἐντεῦθεν ἐκμοχλεύσετ΄; ἐνθενδὶ δ΄ ἐγὼ ξυνεκμοχλεύσω.  Λυσιστράτη μηδὲν ἐκμοχλεύετε· ἐξέρχομαι γὰρ αὐτομάτη. τί δεῖ μοχλῶν; οὐ γὰρ μοχλῶν δεῖ μᾶλλον ἢ νοῦ καὶ φρενῶν.  Πρόβουλος ἄληθες ὦ μιαρὰ σύ; ποῦ ΄σθ΄ ὁ τοξότησ; ξυλλάμβαν΄ αὐτὴν κὠπίσω τὼ χεῖρε δεῖ.  Λυσιστράτη εἴ τἄρα νὴ τὴν ̓́αρτεμιν τὴν χεῖρά μοι ἄκραν προσοίσει δημόσιος ὤν, κλαύσεται.  Πρόβουλος ἔδεισας οὗτοσ; οὐ ξυναρπάσει μέσην καὶ σὺ μετὰ τούτου κἀνύσαντε δήσετον;  Γυνὴ Α εἴ τἄρα νὴ τὴν Πάνδροσον ταύτῃ μόνον τὴν χεῖρ΄ ἐπιβαλεῖσ, ἐπιχεσεῖ πατούμενοσ.  Πρόβουλος ἰδού γ΄ἐπιχεσεῖ. ποῦ ΄στιν ἕτερος τοξότησ; ταύτην προτέραν ξύνδησον, ὁτιὴ καὶ λαλεῖ.   Γυνὴ Β εἴ τἄρα νὴ τὴν Φωσφόρον τὴν χεῖρ΄ ἄκραν ταύτῃ προσοίσεισ, κύαθον αἰτήσεις τάχα.  Πρόβουλος τουτὶ τί ἦν; ποῦ τοξότησ; ταύτης ἔχου. παύσω τιν΄ ὑμῶν τῆσδ΄ ἐγὼ τῆς ἐξόδου.  Γυνὴ Γ εἴ τἄρα νὴ τὴν Ταυροπόλον ταύτῃ πρόσει, ἐκκοκκιῶ σου τὰς στενοκωκύτους τρίχασ.  Πρόβουλος οἴμοι κακοδαίμων· ἐπιλέλοιφ΄ ὁ τοξότησ. ἀτὰρ οὐ γυναικῶν οὐδέποτ΄ ἔσθ΄ ἡττητέα ἡμῖν· ὁμόσε χωρῶμεν αὐταῖς ὦ Σκύθαι ξυνταξάμενοι.  Λυσιστράτη νὴ τὼ θεὼ γνώσεσθ΄ ἄρα ὅτι καὶ παρ΄ ἡμῖν εἰσι τέτταρες λόχοι μαχίμων γυναικῶν ἔνδον ἐξωπλισμένων.  Πρόβουλος ἀποστρέφετε τὰς χεῖρας αὐτῶν ὦ Σκύθαι.  Λυσιστράτη ὦ ξύμμαχοι γυναῖκες ἐκθεῖτ΄ ἔνδοθεν, ὦ σπερμαγοραιολεκιθολαχανοπώλιδεσ, ὦ σκοροδοπανδοκευτριαρτοπώλιδεσ, οὐχ ἕλξετ΄, οὐ παιήσετ΄, οὐκ ἀράξετε; οὐ λοιδορήσετ΄, οὐκ ἀναισχυντήσετε; παύσασθ΄, ἐπαναχωρεῖτε, μὴ σκυλεύετε.  Πρόβουλος οἴμ΄ ὡς κακῶς πέπραγέ μου τὸ τοξικόν.  Λυσιστράτη ἀλλὰ τί γὰρ ᾤου; πότερον ἐπὶ δούλας τινὰς ἥκειν ἐνόμισασ, ἢ γυναιξὶν οὐκ οἴει χολὴν ἐνεῖναι;  Πρόβουλος νὴ τὸν ̓απόλλω καὶ μάλα πολλήν γ΄, ἐάνπερ πλησίον κάπηλος ᾖ.   Χορὸς Γερόντων ὦ πόλλ΄ ἀναλώσας ἔπη πρόβουλε τῆσδε <τῆσ> γῆσ, τί τοῖσδε σαυτὸν ἐς λόγους τοῖς θηρίοις συνάπτεισ; οὐκ οἶσθα λουτρὸν οἷον αἵδ΄ ἡμᾶς ἔλουσαν ἄρτι ἐν τοῖσιν ἱματιδίοισ, καὶ ταῦτ΄ ἄνευ κονίασ; Χορὸς Γυναικῶν ἀλλ΄ ὦ μέλ΄ οὐ χρὴ προσφέρειν τοῖς πλησίοισιν εἰκῇ τὴν χεῖρ΄· ἐὰν δὲ τοῦτο δρᾷσ, κυλοιδιᾶν ἀνάγκη. ἐπεὶ ΄θέλω ΄γὼ σωφρόνως ὥσπερ κόρη καθῆσθαι, λυποῦσα μηδέν΄ ἐνθαδί, κινοῦσα μηδὲ κάρφοσ, ἢν μή τις ὥσπερ σφηκιὰν βλίττῃ με κἀρεθίζῃ.   Χορὸς Γερόντων ὦ Ζεῦ τί ποτε χρησόμεθα τοῖσδε τοῖς κνωδάλοισ; ου΄ γὰρ ἔτ΄ ἀνεκτὰ τάδε γ΄, ἀλλὰ βασανιστέον τόδε σοι τὸ πάθος μετ΄ ἐμοῦ ὅ τι βουλόμεναί ποτε τὴν Κραναὰν κατέλαβον, ἐφ΄ ὅ τι τε μεγαλόπετρον ἄβατον ἀκρόπολιν ἱερὸν τέμενοσ.  Χορὸς Γερόντων ἀλλ΄ ἀνερώτα καὶ μὴ πείθου καὶ πρόσφερε πάντας ἐλέγχουσ, ὡς αἰσχρὸν ἀκωδώνιστον ἐᾶν τὸ τοιοῦτον πρᾶγμα μεθέντασ.   Πρόβουλος καὶ μὴν αὐτῶν τοῦτ΄ ἐπιθυμῶ νὴ τὸν Δία πρῶτα πυθέσθαι, ὅ τι βουλόμεναι τὴν πόλιν ἡμῶν ἀπεκλῄσατε τοῖσι μοχλοῖσιν. Λυσιστράτη ἵνα τἀργύριον σῶν παρέχοιμεν καὶ μὴ πολεμοῖτε δι΄ αὐτό. Πρόβουλος διὰ τἀργύριον πολεμοῦμεν γάρ; Λυσιστράτη καὶ τἄλλα γε πάντ΄ ἐκυκήθη. ἵνα γὰρ Πείσανδρος ἔχοι κλέπτειν χοἰ ταῖς ἀρχαῖς ἐπέχοντεσ, ἀεί τινα κορκορυγὴν ἐκύκων. οἱ δ΄ οὖν τοῦδ΄ οὕνεκα δρώντων ὅ τι βούλονται· τὸ γὰρ ἀργύριον τοῦτ΄ οὐκέτι μὴ καθέλωσιν. Πρόβουλος ἀλλὰ τί δράσεισ; Λυσιστράτη τοῦτό μ΄ ἐρωτᾷσ; ἡμεῖς ταμιεύσομεν αὐτό. Πρόβουλος ὑμεῖς ταμιεύσετε τἀργύριον; Λυσιστράτη τί <δὲ> δεινὸν τοῦτο νομίζεισ; οὐ καὶ τἄνδον χρήματα πάντως ἡμεῖς ταμιεύομεν ὑμῖν; Πρόβουλος ἀλλ΄ οὐ ταὐτόν. Λυσιστράτη πῶς οὐ ταὐτόν; Πρόβουλος πολεμητέον ἔστ΄ ἀπὸ τούτου. Λυσιστράτη ἀλλ΄ οὐδὲν δεῖ πρῶτον πολεμεῖν. Πρόβουλος πῶς γὰρ σωθησόμεθ΄ ἄλλωσ; Λυσιστράτη ἡμεῖς ὑμᾶς σώσομεν. Πρόβουλος ὑμεῖσ; Λυσιστράτη ἡμεῖς μέντοι. Πρόβουλος σχέτλιόν γε. Λυσιστράτη ὡς σωθήσει, κἂν μὴ βούλῃ. Πρόβουλος δεινόν <γε> λέγεισ. Λυσιστράτη ἀγανακτεῖσ. ἀλλὰ ποιητέα ταῦτ΄ ἐστὶν ὅμωσ. Πρόβουλος νὴ τὴν Δήμητρ΄ ἄδικόν γε. Λυσιστράτη σωστέον ὦ τᾶν. Πρόβουλος κεἰ μὴ δέομαι; Λυσιστράτη τοῦδ΄ οὕνεκα καὶ πολὺ μᾶλλον. Πρόβουλος ὑμῖν δὲ πόθεν περὶ τοῦ πολέμου τῆς τ΄ εἰρήνης ἐμέλησεν; Λυσιστράτη ἡμεῖς φράσομεν. Πρόβουλος λέγε δὴ ταχέωσ, ἵνα μὴ κλάῃσ, Λυσιστράτη ἀκροῶ δή, καὶ τὰς χεῖρας πειρῶ κατέχειν. Πρόβουλος ἀλλ΄ οὐ δύναμαι· χαλεπὸν γὰρ ὑπὸ τῆς ὀργῆς αὐτὰς ἴσχειν. Γυνὴ Α. κλαύσει τοίνυν πολὺ μᾶλλον. Πρόβουλος τοῦτο μὲν ὦ γραῦ σαυτῇ κρώξαισ· σὺ δέ μοι λέγε. Λυσιστράτη ταῦτα ποιήσω. ἡμεῖς τὸν μὲν πρότερον πόλεμον  καὶ τὸν χρόνον ἠνεσχόμεθα  ὑπὸ σωφροσύνης τῆς ἡμετέρας τῶν ἀνδρῶν ἅττ΄ ἐποιεῖτε. οὐ γὰρ γρύζειν εἰᾶθ΄ ἡμᾶσ. καίτοὐκ ἠρέσκετέ γ΄ ἡμᾶσ. ἀλλ΄ ᾐσθανόμεσθα καλῶς ὑμῶν, καὶ πολλάκις ἔνδον ἂν οὖσαι ἠκούσαμεν ἄν τι κακῶς ὑμᾶς βουλευσαμένους μέγα πρᾶγμα· εἶτ΄ ἀλγοῦσαι τἄνδοθεν ὑμᾶς ἐπανηρόμεθ΄ ἂν γελάσασαι, τί βεβούλευται περὶ τῶν σπονδῶν ἐν τῇ στήλῃ παραγράψαι ἐν τῷ δήμῳ τήμερονὑμῖν; τίδὲ σοὶ ταῦτ΄; ἦ δ΄ ὃς ἂν ἁνήρ. οὐ σιγήσει; κἀγὼ ἐσίγων. Γυνὴ Β. ἀλλ΄ οὐκ ἂν ἐγώ ποτ΄ ἐσίγων. Πρόβουλος κἂν ᾤμωζές γ΄, εἰ μὴ ΄σίγασ. Λυσιστράτη τοιγὰρ ἔγωγ΄ ἔνδον ἐσίγων.  . . . ἔτερόν τι πονηρότερον βούλευμ΄ ἐπεπύσμεθ΄ ἂν ὑμῶν· εἶτ΄ ἠρόμεθ΄ ἄν· πῶς ταῦτ΄ ὦνερ διαπράττεσθ΄ ὧδ΄ ἀνοήτωσ; ὁ δέ μ΄ εὐθὺς ὑποβλέψας <ἂν> ἔφασκ΄, εἰ μὴ τὸν στήμονα νήσω, ὀτοτύξεσθαι μακρὰ τὴν κεφαλήν· πόλεμος δ΄ ἄνδρεσσι μελήσει. Πρόβουλος ὀρθῶς γε λέγων νὴ Δί΄ ἐκεῖνοσ. Λυσιστράτη πῶς ὀρθῶς ὦ κακόδαιμον, εἰ μηδὲ κακῶς βουλευομένοις ἐξῆν ὑμῖν ὑποθέσθαι; ὅτε δὴ δ΄ ὑμῶν ἐν ταῖσιν ὁδοῖς φανερῶς ἠκούομεν ἤδη, οὐκ ἔστιν ἀνὴρ ἐν τῇ χώρᾳ; μὰ Δί΄ οὐ δῆτ΄, <εἶφ΄> ἕτερός τισ· μετὰ ταῦθ΄ ἡμῖν εὐθὺς ἔδοξεν σῶσαι τὴν ̔ελλάδα κοινῇ ταῖσι γυναιξὶν συλλεχθείσαισ. ποῖ γὰρ καὶ χρῆν ἀναμεῖναι; ἢν οὖν ἡμῶν χρηστὰ λεγουσῶν ἐθελήσητ΄ ἀντακροᾶσθαι κἀντισιωπᾶθ΄ ὥσπερ χἠμεῖσ, ἐπανορθώσαιμεν ἂν ὑμᾶσ. Πρόβουλος ὑμεῖς ἡμᾶσ; δεινόν γε λέγεις κοὐ τλητὸν ἔμοιγε. Λυσιστράτη σιώπα. Πρόβουλος σοί γ΄ ὦ κατάρατε σιωπῶ ΄γώ, καὶ ταῦτα κάλυμμα φορούσῃ περὶ τὴν κεφαλήν; μή νυν ζῴην.  Λυσιστράτη ἀλλ΄ εἰ τοῦτ΄ ἐμπόδιόν σοι, παρ΄ ἐμοῦ τουτὶ τὸ κάλυμμα λαβὼν ἔχε καὶ περίθου περὶ τὴν κεφαλήν, κᾆτα σιώπα Γυνὴ Γ. καὶ τοῦτον τὸν καλαθίσκον. Λυσιστράτη κᾆτα ξαίνειν ξυζωσάμενος κυάμους τρώγων· πόλεμος δὲ γυναιξὶ μελήσει.   Χορὸς Γυναικῶν αἰρώμεθ΄ ὦ γυναῖκες ἀπὸ τῶν καλπίδων, ὅπως ἂν ἐν τῷ μέρει χἠμεῖς τι ταῖς φίλαισι συλλάβωμεν.  Χορὸς Γυναικῶν ἔγωγε γὰρ <ἂν> οὔποτε κάμοιμ΄ ἂν ὀρχουμένη, οὐδὲ τὰ γόνατα κόπος ἕλοι μου καματηρόσ· ἐθέλω δ΄ ἐπὶ πᾶν ἰέναι μετὰ τῶνδ΄ ἀρετῆς ἕνεχ΄, αἷς ἔνι φύσισ, ἔνι χάρισ, ἔνι θράσοσ, ἔνι δὲ σοφόν, ἔνι <δὲ> φιλόπολις ἀρετὴ φρόνιμοσ.  Χορὸς Γυναικῶν ἀλλ΄ ὦ τηθῶν ἀνδρειοτάτων καὶ μητριδίων ἀκαληφῶν, χωρεῖτ΄ ὀργῇ καὶ μὴ τέγγεσθ΄· ἔτι γὰρ νῦν οὔρια θεῖτε.  Λυσιστράτη ἀλλ΄ ἤνπερ ὅ <τε> γλυκύθυμος ̓́ερως χἠ Κυπρογένει΄ ̓αφροδίτη ἵμερον ἡμῶν κατὰ τῶν κόλπων καὶ τῶν μηρῶν καταπνεύσῃ, κᾆτ΄ ἐντήξῃ τέτανον τερπνὸν τοῖς ἀνδράσι καὶ ῥοπαλισμούσ, οἶμαί ποτε Λυσιμάχας ἡμᾶς ἐν τοῖς ̔́ελλησι καλεῖσθαι. Πρόβουλος τί ποιησάσασ; Λυσιστράτη ἢν παύσωμεν πρώτιστον μὲν ξὺν ὅπλοισιν ἀγοράζοντας καὶ μαινομένουσ. Γυνὴ Α. νὴ τὴν Παφίαν ̓αφροδίτην. Λυσιστράτη νῦν μὲν γὰρ δὴ κἀν ταῖσι χύτραις κἀν τοῖς λαχάνοισιν ὁμοίως περιέρχονται κατὰ τὴν ἀγορὰν ξὺν ὅπλοις ὥσπερ Κορύβαντεσ. Πρόβουλος νὴ Δία· χρὴ γὰρ τοὺς ἀνδρείουσ. Λυσιστράτη καὶ μὴν τό γε πρᾶγμα γέλοιον, ὅταν ἀσπίδ΄ ἔχων καὶ Γοργόνα τις κᾆτ΄ ὠνῆται κορακίνουσ. Γυνὴ Β. νὴ Δί΄ ἐγὼ γοῦν ἄνδρα κομήτην φυλαρχοῦντ΄ εἶδον ἐφ΄ ἵππου ἐς τὸν χαλκοῦν ἐμβαλλόμενον πῖλον λέκιθον παρὰ γραόσ· ἕτερος δ΄ <αὖ> Θρᾷξ πέλτην σείων κἀκόντιον ὥσπερ ὁ Τηρεύσ, ἐδεδίσκετο τὴν ἰσχαδόπωλιν καὶ τὰς δρυπεπεῖς κατέπινεν. Πρόβουλος πῶς οὖν ὑμεῖς δυναταὶ παῦσαι τεταραγμένα πράγματα πολλὰ ἐν ταῖς χώραις καὶ διαλῦσαι; Λυσιστράτη φαύλως πάνυ. Πρόβουλος πῶσ; ἀπόδειξον. Λυσιστράτη ὥσπερ κλωστῆρ΄, ὅταν ἡμῖν ᾖ τεταραγμένοσ, ὧδε λαβοῦσαι, ὑπενεγκοῦσαι τοῖσιν ἀτράκτοις τὸ μὲν ἐνταυθοῖ τὸ δ΄ ἐκεῖσε, οὕτως καὶ τὸν πόλεμον τοῦτον διαλύσομεν, ἤν τις ἐάσῃ, διενεγκοῦσαι διὰ πρεσβειῶν τὸ μὲν ἐνταυθοῖ τὸ δ΄ ἐκεῖσε. Πρόβουλος ἐξ ἐρίων δὴ καὶ κλωστήρων καὶ ἀτράκτων πράγματα δεινὰ παύσειν οἴεσθ΄ ὦ ἀνόητοι; Λυσιστράτη κἂν ὑμῖν γ΄ εἴ τις ἐνῆν νοῦσ, ἐκ τῶν ἐρίων τῶν ἡμετέρων ἐπολιτεύεσθ΄ ἂν ἅπαντα. Πρόβουλος πῶς δή; φέρ΄ ἴδω. Λυσιστράτη πρῶτον μὲν ἐχρῆν, ὥσπερ πόκου ἐν βαλανείῳ ἐκπλύναντας τὴν οἰσπώτην, ἐκ τῆς πόλεως ἐπὶ κλίνης ἐκραβδίζειν τοὺς μοχθηροὺς καὶ τοὺς τριβόλους ἀπολέξαι, καὶ τούς γε συνισταμένους τούτους καὶ τοὺς πιλοῦντας ἑαυτοὺς ἐπὶ ταῖς ἀρχαῖσι διαξῆναι καὶ τὰς κεφαλὰς ἀποτῖλαι· εἶτα ξαίνειν ἐς καλαθίσκον κοινὴν εὔνοιαν, ἅπαντας καταμιγνύντας τούς τε μετοίκους κεἴ τις ξένος ἢ φίλος ὑμῖν, κεἴ τις ὀφείλει τῷ δημοσίῳ, καὶ τούτους ἐγκαταμεῖξαι· καὶ νὴ Δία τάς γε πόλεισ, ὁπόσαι τῆς γῆς τῆσδ΄ εἰσὶν ἄποικοι, διαγιγνώσκειν ὅτι ταῦθ΄ ἡμῖν ὥσπερ τὰ κατάγματα κεῖται χωρὶς ἕκαστον· κᾆτ΄ ἀπὸ τούτων πάντων τὸ κάταγμα λαβόντας δεῦρο ξυνάγειν καὶ συναθροίξειν εἰς ἕν, κἄπειτα ποιῆσαι τολύπην μεγάλην κᾆτ΄ ἐκ ταύτης τῷ δήμῳ χλαῖναν ὑφῆναι. Πρόβουλος οὔκουν δεινὸν ταυτὶ ταύτας ῥαβδίξειν καὶ τολυπεύειν, αἶς οὐδὲ μετῆν πάνυ τοῦ πολέμου; Λυσιστράτη καὶ μὴν ὦ παγκατάρατε πλεῖν ἤ γε διπλοῦν αὐτὸν φέρομεν, πρώτιστον μέν γε τεκοῦσαι κἀκπέμψασαι παῖδας ὁπλίτασ. Πρόβουλος σίγα, μὴ μνησικακήσῃσ. Λυσιστράτη εἶθ΄ ἡνίκα χρῆν εὐφρανθῆναι καὶ τῆς ἥβης ἀπολαῦσαι, μονοκοιτοῦμεν διὰ τὰς στρατιάσ. καὶ θἠμέτερον μὲν ἐᾶτε, περὶ τῶν δὲ κορῶν ἐν τοῖς θαλάμοις γηρασκουσῶν ἀνιῶμαι. Πρόβουλος οὔκουν χἄνδρες γηράσκουσιν; Λυσιστράτη μὰ Δί΄ ἀλλ΄ οὐκ εἶπας ὅμοιον. ὁ μὲν ἥκων γάρ, κἂν ᾖ πολιόσ, ταχὺ παῖδα κόρην γεγάμηκεν· τῆς δὲ γυναικὸς σμικρὸς ὁ καιρόσ, κἂν τούτου μὴ ΄πιλάβηται, οὐδεὶς ἐθέλει γῆμαι ταύτην, ὀττευομένη δὲ κάθηται.   Πρόβουλος ἀλλ΄ ὅστις ἔτι στῦσαι δυνατὸς Λυσιστράτη σὺ δὲ δὴ τί μαθὼν οὐκ ἀποθνῄσκεισ; χωρίον ἐστί· σορὸν ὠνήσει· μελιτοῦτταν ἐγὼ καὶ δὴ μάξω. λαβὲ ταυτὶ καὶ στεφάνωσαι. Γυνὴ Ξ. καὶ ταυτασὶ δέξαι παρ΄ ἐμοῦ. Γυνὴ Α. καὶ τουτονγὶ λαβὲ τὸν στέφανον. Λυσιστράτη τοῦ δεῖ; τί ποθεῖσ; χώρει ΄ς τὴν ναῦν· ὁ Χάρων σε καλεῖ, σὺ δὲ κωλύεις ἀνάγεσθαι.    Πρόβουλος εἶτ΄ οὐχὶ ταῦτα δεινὰ πάσχειν ἔστ΄ ἐμέ; νὴ τὸν Δί΄ ἀλλὰ τοῖς προβούλοις ἄντικρυς ἐμαυτὸν ἐπιδείξω βαδίζων ὡς ἔχω.  Λυσιστράτη μῶν ἐγκαλεῖς ὅτι οὐχὶ προὐθέμεσθά σε; ἀλλ΄ ἐς τρίτην γοῦν ἡμέραν σοὶ πρῲ πάνυ ἥξει παρ΄ ἡμῶν τὰ τρίτ΄ ἐπεσκευασμένα.     Χορὸς Γερόντων οὐκέτ΄ ἔργον ἐγκαθεύδειν ὅστις ἔστ΄ ἐλεύθεροσ, ἀλλ΄ ἐπαποδυώμεθ΄ ἄνδρες τουτῳὶ τῷ πράγματι. ἤδη γὰρ ὄζειν ταδὶ πλειόνων καὶ μειζόνων  Χορὸς Γερόντων πραγμάτων μοι δοκεῖ, καὶ μάλιστ΄ ὀσφραίνομαι τῆς ̔ιππίου τυραννίδοσ· καὶ πάνυ δέδοικα μὴ τῶν Λακώνων τινὲς δεῦρο συνεληλυθότες ἄνδρες ἐς Κλεισθένους τὰς θεοῖς ἐχθρὰς γυναῖκας ἐξεπαίρωσιν δόλῳ καταλαβεῖν τὰ χρήμαθ΄ ἡμῶν τόν τε μισθόν, ἔνθεν ἔζων ἐγώ.   Χορὸς Γερόντων δεινὰ γάρ τοι τάσδε γ΄ ἤδη τοὺς πολίτας νουθετεῖν, καὶ λαλεῖν γυναῖκας οὔσας ἀσπίδος χαλκῆς πέρι, καὶ διαλλάττειν πρὸς ἡμᾶς ἀνδράσιν Λακωνικοῖσ, οἷσι πιστὸν οὐδὲν εἰ μή περ λύκῳ κεχηνότι. ἀλλὰ ταῦθ΄ ὕφηναν ἡμῖν ἄνδρες ἐπὶ τυραννίδι. ἀλλ΄ ἐμοῦ μὲν οὐ τυραννεύσουσ΄, ἐπεὶ φυλάξομαι καὶ φορήσω τὸ ξίφος τὸ λοιπὸν ἐν μύρτου κλαδί, ἀγοράσω τ΄ ἐν τοῖς ὅπλοις ἑξῆς ̓αριστογείτονι, ὧδέ θ΄ ἑστήξω παρ΄ αὐτόν· αὐτὸς γάρ μοι γίγνεται τῆς θεοῖς ἐχθρᾶς πατάξαι τῆσδε γραὸς τὴν γνάθον.   Χορὸς Γυναικῶν οὐκ ἄρ΄ εἰσιόντα σ΄ οἴκαδ΄ ἡ τεκοῦσα γνώσεται. ἀλλὰ θώμεσθ΄ ὦ φίλαι γρᾶες ταδί πρῶτον χαμαί. ἡμεῖς γὰρ ὦ πάντες ἀστοὶ λόγων κατάρχομεν τῇ πόλει χρησίμων· εἰκότωσ, ἐπεὶ χλιδῶσαν ἀγλαῶς ἔθρεψέ με. ἑπτὰ μὲν ἔτη γεγῶσ΄ εὐθὺς ἠρρηφόρουν· εἶτ΄ ἀλετρὶς ἦ δεκέτις οὖσα τἀρχηγέτι· κᾆτ΄ ἔχουσα τὸν κροκωτὸν ἄρκτος ἦ Βραυρωνίοισ· κἀκανηφόρουν ποτ΄ οὖσα παῖς καλὴ ΄χουσ΄ ἰσχάδων ὁρμαθόν·   Χορὸς Γυναικῶν ἆρα προὐφείλω τι χρηστὸν τῇ πόλει παραινέσαι; εἰ δ΄ ἐγὼ γυνὴ πέφυκα, τοῦτο μὴ φθονεῖτέ μοι, ἢν ἀμείνω γ΄ εἰσενέγκω τῶν παρόντων πραγμάτων. τοὐράνου γάρ μοι μέτεστι· καὶ γὰρ ἄνδρας ἐσφέρω, τοῖς δὲ δυστήνοις γέρουσιν οὐ μέτεσθ΄ ὑμῖν, ἐπεὶ τὸν ἔρανον τὸν λεγόμενον παππῷον ἐκ τῶν Μηδικῶν εἶτ΄ ἀναλώσαντες οὐκ ἀντεσφέρετε τὰς ἐσφοράσ, ἀλλ΄ ὑφ΄ ὑμῶν διαλυθῆναι προσέτι κινδυνεύομεν. ἆρα γρυκτόν ἐστιν ὑμῖν; εἰ δὲ λυπήσεις τί με, τῷδέ γ΄ ἀψήκτῳ πατάξω τῷ κοθόρνῳ τὴν γνάθον.   Χορὸς Γερόντων ταῦτ΄ οὖν οὐχ ὕβρις τὰ πράγματ΄ ἐστὶ πολλή; κἀπιδώσειν μοι δοκεῖ τὸ χρῆμα μᾶλλον. ἀλλ΄ ἀμυντέον τὸ πρᾶγμ΄ ὅστις γ΄ ἐνόρχης ἔστ΄ ἀνήρ. ἀλλὰ τὴν ἐξωμίδ΄ ἐκδυώμεθ΄, ὡς τὸν ἄνδρα δεῖ ἀνδρὸς ὄζειν εὐθύσ, ἀλλ΄ οὐν ἐντεθριῶσθαι πρέπει. ἀλλ΄ ἄγετε λευκόποδεσ, οἵπερ επὶ Λείψύδριον ἤλθομεν ὅτ΄ ἦμεν ἔτι, νῦν δεῖ νῦν ἀνηβῆσαι πάλιν κἀναπτερῶσαι πᾶν τὸ σῶμα κἀποσείσασθαι τὸ γῆρας τόδε.   Χορὸς Γερόντων εἰ γὰρ ἐνδώσει τις ἡμῶν ταῖσδε κἂν σμικρὰν λαβήν, οὐδὲν ἐλλείψουσιν αὗται λιπαροῦς χειρουργίασ, ἀλλὰ καὶ ναῦς τεκτανοῦνται, κἀπιχειρήσουσ΄ ἔτι ναυμαχεῖν καὶ πλεῖν ἐφ΄ ἡμἁς ὥσπε, ̓αρτεμισία. ἢν δ΄ ἐφ΄ ἱππικὴν τράπωνται, διαγράφω τοὺς ἱππέασ. ἱππικώτατον γάρ ἐστι χρῆμα κἄποχον γυνή, κοὐκ ἂν ἀπολίσθοι τρέχοντοσ· τὰς δ΄ ̓αμαζόνας σκόπει, ἃς Μίκων ἔγραψ΄ ἐφ΄ ἵππων μαχομένας τοῖς ἀνδράσιν. ἀλλὰ τούτων χρῆν ἁπασῶν ἐς τετρημένον ξύλον ἐγκαθαρμόσαι λαβόντας τουτονὶ τὸν αὐχένα.   Χορὸς Γυναικῶν εἰ νὴ τὼ θεώ με ζωπυρήσεισ, λύσω τὴν ἐμαυτῆς ὗν ἐγὼ δή, καὶ ποιήσω τήμερον τοὺς δημότας βωστρεῖν σ΄ ἐγὼ πεκτούμενον. ἀλλὰ χἠμεῖς ὦ γυναῖκες θᾶττον ἐκδυώμεθα, ὡς ἂν ὄζωμεν γυναικῶν αὐτοδὰξ ὠργισμένων. νῦν πρὸς ἔμ΄ ἴτω τισ, ἵνα μή ποτε φάγῃ σκόροδα, μηδὲ κυάμους μέλανασ. ὡς εἰ καὶ μόνον κακῶς ἐρεῖσ, ὑπερχολῶ γάρ, αἰετὸν τίκτοντα κάνθαρός σε μαιεύσομαι.   Χορὸς Γυναικῶν οὐ γὰρ ὑμῶν φροντίσαιμ΄ ἄν, ἢν ἐμοὶ ζῇ Λαμπιτὼ ἥ τε Θηβαία φίλη παῖς εὐγενὴς ̓ισμηνία. οὐ γὰρ ἔσται δύναμισ, οὐδ΄ ἢν ἑπτάκις σὺ ψηφίσῃ, ὅστις ὦ δύστην΄ ἀπήχθου πᾶσι καὶ τοῖς γείτοσιν. ὥστε κἀχθὲς θἠκάτῃ ποιοῦσα παιγνίαν ἐγὼ τοῖσι παισὶ τὴν ἑταίραν ἐκάλεσ΄ ἐκ τῶν γειτόνων, παῖδα χρηστὴν κἀγαπητὴν ἐκ Βοιωτῶν ἔγχελυν· οἱ δὲ πέμψειν οὐκ ἔφασκον διὰ τὰ σὰ ψηφίσματα. κοὐχὶ μὴ παύσησθε τῶν ψηφισμάτων τούτων, πρὶν ἂν τοῦ σκέλους ὑμᾶς λαβών τις ἐκτραχηλίσῃ φέρων.     Χορὸς Γυναικῶν ἄνασσα πράγους τοῦδε καὶ βουλεύματοσ, τί μοι σκυθρωπὸς ἐξελήλυθας δόμων;  Λυσιστράτη κακῶν γυναικῶν ἔργα καὶ θήλεια φρὴν ποιεῖ μ΄ ἄθυμον περιπατεῖν τ΄ ἄνω κάτω.  Χορὸς Γυναικῶν τί φῄσ; τί φῄσ;  Λυσιστράτη ἀληθῆ, ἀληθῆ.  Χορὸς Γυναικῶν τί δ΄ ἐστὶ δεινόν; φράζε ταῖς σαυτῆς φίλαισ.  Λυσιστράτη ἀλλ΄ αἰσχρὸν εἰπεῖν καὶ σιωπῆσαι βαρύ.  Χορὸς Γυναικῶν μή νύν με κρύψῃς ὅ τι πεπόνθαμεν κακόν.  Λυσιστράτη βινητιῶμεν, ᾗ βράχιστον τοῦ λόγου.  Χορὸς Γυναικῶν ἰὼ Ζεῦ.  Λυσιστράτη τί Ζῆν΄ ἀυτεῖσ; ταῦτα δ΄ οὖν οὕτως ἔχει. ἐγὼ μὲν οὖν αὐτὰς ἀποσχεῖν οὐκέτι οἵα τ΄ ἀπὸ τῶν ἀνδρῶν· διαδιδράσκουσι γάρ. τὴν μέν γε πρώτην διαλέγουσαν τὴν ὀπὴν κατέλαβον ᾗ τοῦ Πανός ἐστι ταὐλίον, τὴν δ΄ ἐκ τροχιλείας αὖ κατειλυσπωμένην, τὴν δ΄ αὐτομολοῦσαν, τὴν δ΄ ἐπὶ στρούθου μίαν ἤδη πέτεσθαι διανοουμένην κάτω ἐς ̓ορσιλόχου χθὲς τῶν τριχῶν κατέσπασα. πάσας τε προφάσεις ὥστ΄ ἀπελθεῖν οἴκαδε ἕλκουσιν. ἤδη γοῦν τις αὐτῶν ἔρχεται. αὕτη σὺ ποῖ θεῖσ;  Γυνὴ Α. οἴκαδ΄ ἐλθεῖν βούλομαι. οἴκοι γάρ ἐστιν ἔριά μοι Μιλήσια ὑπὸ τῶν σέων κατακοπτόμενα.  Λυσιστράτη ποίων σέων; οὐκ εἶ πάλιν;  Γυνὴ Α. ἀλλ΄ ἥξω ταχέως νὴ τὼ θεὼ ὅσον διαπετάσασ΄ ἐπὶ τῆς κλίνης μόνον.  Λυσιστράτη μὴ διαπετάννυ, μηδ΄ ἀπέλθῃς μηδαμῇ.  Γυνὴ Α. ἀλλ΄ ἐῶ ΄πολέσθαι τἄρι΄;  Λυσιστράτη ἢν τούτου δέῃ.  Γυνὴ Β. τάλαιν΄ ἐγώ, τάλαινα τῆς ̓αμοργίδοσ, ἣν ἄλοπον οἴκοι καταλέλοιφ΄.  Λυσιστράτη αὕθἠτέρα ἐπὶ τὴν ̓́αμοργιν τὴν ἄλοπον ἐξέρχεται. χώρει πάλιν δεῦρ΄.  Γυνὴ Β. ἀλλὰ νὴ τὴν Φωσφόρον ἔγωγ΄ ἀποδείρασ΄ αὐτίκα μάλ΄ ἀνέρχομαι.  Λυσιστράτη μή μἀποδείρῃσ. ἢν γὰρ ἄρξῃς τοῦτο σύ, ἑτέρα γυνὴ ταὐτὸν ποιεῖν βουλήσεται.  Γυνὴ Γ ὦ πότνι΄ Εἰλείθυι΄ ἐπίσχες τοῦ τόκου, ἕως ἂν εἰς ὅσιον μόλω ΄γὼ χωρίον.  Λυσιστράτη τί ταῦτα ληρεῖσ;  Γυνὴ Γ αὐτίκα μάλα τέξομαι.  Λυσιστράτη ἀλλ΄ οὐκ ἐκύεις σύ γ΄ ἐχθέσ.  Γυνὴ Γ ἀλλὰ τήμερον. ἀλλ΄ οἴκαδέ μ΄ ὡς τὴν μαῖαν ὦ Λυσιστράτη ἀπόπεμψον ὡς τάχιστα.  Λυσιστράτη τίνα λόγον λέγεισ; τί τοῦτ΄ ἔχεις τὸ σκληρόν;  Γυνὴ Γ ἄρρεν παιδίον.   Λυσιστράτη μὰ τὴν ̓αφροδίτην οὐ σύ γ΄, ἀλλ΄ ἢ χαλκίον ἔχειν τι φαίνει κοῖλον· εἴσομαι δ΄ ἐγώ. ὦ καταγέλαστ΄ ἔχουσα τὴν ἱερὰν κυνῆν κυεῖν ἔφασκεσ;  Γυνὴ Γ καὶ κυῶ γε νὴ Δία.  Λυσιστράτη τί δῆτα ταύτην εἶχεσ;  Γυνὴ Γ ἵνα μ΄ εἰ καταλάβοι ὁ τόκος ἔτ΄ ἐν πόλει, τέκοιμ΄ ἐς τὴν κυνῆν ἐσβᾶσα ταύτην, ὥσπερ αἱ περιστεραί.  Λυσιστράτη τί λέγεισ; προφασίζει· περιφανῆ τὰ πράγματα. οὐ τἀμφιδρόμια τῆς κυνῆς αὐτοῦ μενεῖσ;  Γυνὴ Γ ἀλλ΄ οὐ δύναμαι ΄γωγ΄ οὐδὲ κοιμᾶσθ΄ ἐν πόλει, ἐξ οὗ τὸν ὄφιν εἶδον τὸν οἰκουρόν ποτε.  Γυνὴ Δ ἐγὼ δ΄ ὑπὸ τῶν γλαυκῶν γε τάλαιν΄ ἀπόλλυμαι ταῖς ἀγρυπνίαισι κακκαβαζουσῶν ἀεί.  Λυσιστράτη ὦ δαιμόνιαι παύσασθε τῶν τερατευμάτων. ποθεῖτ΄ ἴσως τοὺς ἄνδρασ· ἡμᾶς δ΄ οὐκ οἴει ποθεῖν ἐκείνουσ; ἀργαλέας γ΄ εὖ οἶδ΄ ὅτι ἄγουσι νύκτασ. ἀλλ΄ ἀνάσχεσθ΄ ὦγαθαί, καὶ προσταλαιπωρήσατ΄ ἔτ΄ ὀλίγον χρόνον, ὡς χρησμὸς ἡμῖν ἐστιν ἐπικρατεῖν, ἐὰν μὴ στασιάσωμεν· ἔστι δ΄ ὁ χρησμὸς οὑτοσί.  Γυνὴ Α λέγ΄ αὐτὸν ἡμῖν ὅ τι λέγει.  Λυσιστράτη σιγᾶτε δή. ἀλλ΄ ὁπόταν πτήξωσι χελιδόνες εἰς ἕνα χῶρον, τοὺς ἔποπας φεύγουσαι, ἀπόσχωνταί τε φαλήτων, παῦλα κακῶν ἔσται, τὰ δ΄ ὑπέρτερα νέρτερα θήσει Ζεὺς ὑψιβρεμέτης  Γυνὴ Β ἐπάνω κατακεισόμεθ΄ ἡμεῖσ;  Λυσιστράτη ἢν δὲ διαστῶσιν καὶ ἀναπτῶνται πτερύγεσσιν ἐξ ἱεροῦ ναοῖο χελιδόνεσ, οὐκέτι δόξει ὄρνεον οὐδ΄ ὁτιοῦν καταπυγωνέστερον εἶναι.  Γυνὴ Α σαφής γ΄ ὁ χρησμὸς νὴ  Δί΄.  Λυσιστράτη ὦ πάντες θεοί, μή νυν ἀπείπωμεν ταλαιπωρούμεναι, ἀλλ΄ εἰσίωμεν. καὶ γὰρ αἰσχρὸν τουτογὶ ὦ φίλταται, τὸν χρησμὸν εἰ προδώσομεν.    Χορὸς Γερόντων μῦθον βούλομαι λέξαι τιν΄ ὑμῖν, ὅν ποτ΄ ἤκουσ΄ αὐτὸς ἔτι παῖς ὤν. οὕτως ἦν νεανίσκος Μελανίων τισ, ὃς φεύγων γάμον ἀφίκετ΄ ἐς ἐρημίαν, κἀν τοῖς ὄρεσιν ᾤκει· κᾆτ΄ ἐλαγοθήρει πλεξάμενος ἄρκυσ, καὶ κύνα τιν΄ εἶχεν, κοὐκέτι κατῆλθε πάλιν οἴκαδ΄ ὑπὸ μίσουσ. οὕτω τὰς γυναῖκας ἐβδελύχθη ΄κεῖνοσ, ἡμεῖς τ΄ οὐδὲν ἧττον τοῦ Μελανίωνος οἱ σώφρονεσ. Γέρων βούλομαί σε γραῦ κύσαι Γυνή κρόμμυόν τἄρ΄ οὐκ ἔδει. Γέρων κἀνατείνας λακτίσαι. Γυνή τὴν λόχμην πολλὴν φορεῖσ. Χορὸς Γερόντων καὶ Μυρωνίδης γὰρ ἦν τραχὺς ἐντεῦθεν μελάμπυγός τε τοῖς ἐχθροῖς ἅπασιν, ὥς δὲ καὶ Φορμίων.   Χορὸς Γυναικῶν κἀγὼ βούλομαι μῦθόν τιν΄ ὑμῖν ἀντιλέξαι τῷ Μελανίωνι. Τίμων ἦν ἀίδρυτός τις ἀβάτοισιν ἐν σκώλοισι τὸ πρόσωπον περιειργμένοσ, ̓ερινύων ἀπορρώξ. οὗτος οὖν ὁ Τίμων  ᾤχεθ΄ ὑπὸ μίσους πολλὰ καταρασάμενος ἀνδράσι πονηροῖσ. οὕτω ΄κεῖνος ὑμῶν ἀντεμίσει τοὺς πονηροὺς ἄνδρας ἀεί, ταῖσι δὲ γυναιξὶν ἦν φίλτατοσ. Γυνή τὴν γνάθον βούλει θένω; Γέρων μηδαμῶσ· ἔδεισά γε. Γυνή ἀλλὰ κρούσω τῷ σκέλει; Γέρων τὸν σάκανδρον ἐκφανεῖσ. Χορὸς Γυναικῶν ἀλλ΄ ὅμως ἂν οὐκ ἴδοις καίπερ οὔσης γραὸς ὄντ΄ αὐτὸν κομήτην, ἀλλ΄ ἀπεψιλωμένον τῷ λύχνῳ.     Λυσιστράτη ἰοὺ ἰοὺ γυναῖκες ἴτε δεῦρ΄ ὡς ἐμὲ ταχέωσ.  Γυνή τί δ΄ ἔστιν; εἰπέ μοι τίς ἡ βοή;  Λυσιστράτη ἄνδρ΄ <ἄνδρ΄> ὁρῶ προσιόντα παραπεπληγμένον, τοῖς τῆς ̓αφροδίτης ὀργίοις εἰλημμένον. ὦ πότνια Κύπρου καὶ Κυθήρων καὶ Πάφου μεδέουσ΄, ἴθ΄ ὀρθὴν ἥνπερ ἔρχι τὴν ὁδόν.  Γυνή ποῦ δ΄ ἐστὶν ὅστις ἐστί;  Λυσιστράτη παρὰ τὸ τῆς Χλόησ.  Γυνὴ ὢ νὴ Δί΄ ἔστι δῆτα. τίς κἀστίν ποτε;  Λυσιστράτη ὁρᾶτε· γιγνώσκει τις ὑμῶν;  Μυρρίνη νὴ Δία ἔγωγε· κἀστὶν οὑμὸς ἀνὴρ Κινησίασ.  Λυσιστράτη σὸν ἔργον ἤδη τοῦτον ὀπτᾶν καὶ στρέφειν κἀξηπεροπεύειν καὶ φιλεῖν καὶ μὴ φιλεῖν, καὶ πάνθ΄ ὑπέχειν πλὴν ὧν σύνοιδεν ἡ κύλιξ.  Μυρρίνη ἀμέλει ποιήσω ταῦτ΄ ἐγώ.  Λυσιστράτη καὶ μὴν ἐγὼ ξυνηπεροπεύσω <σοι> παραμένουσ΄ ἐνθαδί, καὶ ξυσταθεύσω τοῦτον. ἀλλ΄ ἀπέλθετε.  Κινησίας οἴμοι κακοδαίμων, οἷος ὁ σπασμός μ΄ ἔχει χὠ τέτανος ὥσπερ ἐπὶ τροχοῦ στρεβλούμενον.  Λυσιστράτη τίς οὗτος οὑντὸς τῶν φυλάκων ἑστώσ;  Κινησίας ἐγώ.  Λυσιστράτη ἀνήρ;  Κινησίας ἀνὴρ δῆτ΄.  Λυσιστράτη οὐκ ἄπει δῆτ΄ ἐκποδών;  Κινησίας σὺ δ΄ εἶ τίς ἡκβάλλουσά μ΄;  Λυσιστράτη ἡμεροσκόποσ.  Κινησίας πρὸς τῶν θεῶν νυν ἐκκάλεσόν μοι Μυρρίνην.  Λυσιστράτη ἰδοὺ καλέσω ΄γὼ Μυρρίνην σοι; σὺ δὲ τίς εἶ;  Κινησίας ἀνὴρ ἐκείνησ, Παιονίδης Κινησίασ.  Λυσιστράτη ὦ χαῖρε φίλτατ΄· οὐ γὰρ ἀκλεὲς τοὔνομ τὸ σὸν παρ΄ ἡμῖν ἐστιν οὐδ΄ ἀνώνυμον. ἀεὶ γὰρ ἡ γυνή σ΄ ἔχει διὰ στόμα. κἂν ᾠὸν ἢ μῆλον λάβῃ, Κινησίᾳ τουτὶ γένοιτο, φησίν.  Κινησίας ὢ πρὸς τῶν θεῶν.  Λυσιστράτη νὴ τὴν ̓αφροδίτην· κἂν περὶ ἀνδρῶν γ΄ ἐμπέσῃ λόγος τισ, εἴρηκ΄ εὐθέως ἡ σὴ γυνὴ ὅτι λῆρός ἐστι τἄλλα πρὸς Κινησίαν.  Κινησίας ἴθι νυν κάλεσον αὐτήν.  Λυσιστράτη τί οὖν; δώσεις τί μοι;  Κινησίας ἔγωγέ <σοι> νὴ τὸν Δί΄, ἢν βούλῃ γε σύ· ἔχω δὲ τοῦθ΄· ὅπερ οὖν ἔχω, δίδωμί σοι.  Λυσιστράτη φέρε νυν καλέσω καταβᾶσά σοι.  Κινησίας ταχύ νυν πάνυ. ὡς οὐδεμίαν ἔχω γε τῷ βίῳ χάριν, ἐξ οὗπερ αὕτη ΄ξῆλθεν ἐκ τῆς οἰκίασ· ἀλλ΄ ἄχθομαι μὲν εἰσιών, ἔρημα δὲ εἶναι δοκεῖ μοι πάντα, τοῖς δὲ σιτίοις χάριν οὐδεμίαν οἶδ΄ ἐσθίων· ἔστυκα γάρ.   Μυρρίνη φιλῶ φιλῶ ΄γὼ τοῦτον· ἀλλ΄ οὐ βούλεται ὑπ΄ ἐμοῦ φιλεῖσθαι. σὺ δ΄ ἐμὲ τούτῳ μὴ κάλει.  Κινησίας ὦ γλυκύτατον Μυρρινίδιον τί ταῦτα δρᾷσ; κατάβηθι δεῦρο.  Μυρρίνη μὰ Δί΄ ἐγὼ μὲν αὐτόσ΄ οὔ.  Κινησίας ἐμοῦ καλοῦντος οὐ καταβήσει Μυρρίνη;  Μυρρίνη οὐ γὰρ δεόμενος οὐδὲν ἐκκαλεῖς ἐμέ.  Κινησίας ἐγὼ οὐ δεόμενοσ; ἐπιτετριμμένος μὲν οὖν.  Μυρρίνη ἄπειμι.  Κινησίας μὴ δῆτ΄, ἀλλὰ τῷ γοῦν παιδίῳ ὑπάκουσον· οὗτος οὐ καλεῖς τὴν μαμμίαν;  Παῖς Κινησίου μαμμία, μαμμία, μαμμία.  Κινησίας αὕτη τί πάσχεισ; οὐδ΄ ἐλεεῖς τὸ παιδίον ἄλουτον ὂν κἄθηλον ἕκτην ἡμέραν;  Μυρρίνη ἔγωγ΄ ἐλεῶ δῆτ΄· ἀλλ΄ ἀμελὴς αὐτῷ πατὴρ ἔστιν.  Κινησίας κατάβηθ΄ ὦ δαιμονία τῷ παιδίῳ.  Μυρρίνη οἷον τὸ τεκεῖν· καταβατέον. τί γὰρ πάθω;  Κινησίας ἐμοὶ γὰρ αὕτη καὶ νεωτέρα δοκεῖ πολλῷ γεγενῆσθαι κἀγανώτερον βλέπειν· χἂ δυσκολαίνει πρὸς ἐμὲ καὶ βρενθύεται, ταῦτ΄ αὐτὰ δή ΄σθ΄ ἃ κἄμ΄ ἐπιτρίβει τῷ πόθῳ.  Μυρρίνη ὦ γλυκύτατον σὺ τεκνίδιον κακοῦ πατρόσ, φέρε σε φιλήσω γλυκύτατον τῇ μαμμίᾳ.  Κινησίας τί ὦ πονήρα ταῦτα ποιεῖς χἀτέραις πείθει γυναιξί, κἀμέ τ΄ ἄχθεσθαι ποιεῖς αὐτή τε λυπεῖ;  Μυρρίνη μὴ πρόσαγε τὴν χεῖρά μοι.  Κινησίας τὰ δ΄ ἔνδον ὄντα τἀμὰ καὶ σὰ χρήματα χεῖρον διατίθησ.  Μυρρίνη ὀλίγον αὐτῶν μοι μέλει.  Κινησίας ὀλίγον μέλει σοι τῆς κρόκης φορουμένης ὑπὸ τῶν ἀλεκτρυόνων;  Μυρρίνη ἔμοιγε νὴ Δία.  Κινησίας τὰ <δὲ> τῆς ̓αφροδίτης ἱέρ΄ ἀνοργίαστά σοι χρόνον τοσοῦτόν ἐστιν. οὐ βαδιεῖ πάλιν;  Μυρρίνη μὰ Δί΄ οὐκ ἔγωγ΄, ἢν μὴ διαλλαχθῆτέ γε καὶ τοῦ πολέμου παύσησθε.  Κινησίας τοιγάρ, ἢν δοκῇ, ποιήσομεν καὶ ταῦτα.  Μυρρίνη τοιγάρ, ἢν δοκῇ, κἄγωγ΄ ἄπειμ΄ ἐκεῖσε· νῦν δ΄ ἀπομώμοκα.  Κινησίας σὺ δ΄ ἀλλὰ κατακλίνηθι μετ΄ ἐμοῦ διὰ χρόνου.  Μυρρίνη οὐ δῆτα· καίτοι σ΄ οὐκ ἐρῶ γ΄ ὡς οὐ φιλῶ.  Κινησίας φιλεῖσ; τί οὖν οὐ κατεκλίνης ὦ Μύρριον;  Μυρρίνη ὦ καταγέλαστ΄ ἐναντίον τοῦ παιδίου;  Κινησίας μὰ Δί΄ ἀλλὰ τοῦτό γ΄ οἴκαδ΄ ὦ Μανῆ φέρε. ἰδοὺ τὸ μέν σοι παιδίον καὶ δὴ ΄κποδών, σὺ δ΄ οὐ κατακλίνει.  Μυρρίνη ποῦ γὰρ ἄν τις καὶ τάλαν δράσειε τοῦθ΄;  Κινησίας ὅπου; τὸ τοῦ Πανὸς καλόν.  Μυρρίνη καὶ πῶς ἔθ΄ ἁγνὴ δῆτ΄ ἂν ἔλθοιμ΄ ἐς πόλιν;  Κινησίας κάλλιστα δήπου λουσαμένη τῇ Κλεψύδρᾳ.  Μυρρίνη ἔπειτ΄ ὀμόσασα δῆτ΄ ἐπιορκήσω τάλαν;   Κινησίας εἰς ἐμὲ τράποιτο· μηδὲν ὅρκου φροντίσῃσ.  Μυρρίνη φέρε νυν ἐνέγκω κλινίδιον νῷν.  Κινησίας μηδαμῶσ. ἀρκεῖ χαμαὶ νῷν.  Μυρρίνη μὰ τὸν ̓απόλλω μή σ΄ ἐγὼ καίπερ τοιοῦτον ὄντα κατακλινῶ χαμαί.  Κινησίας ἥ τοι γυνὴ φιλεῖ με, δήλη ΄στὶν καλῶσ.  Μυρρίνη ἰδοὺ κατάκεισ΄ ἀνύσας τι, κἀγὼ ΄κδύομαι. καίτοι, τὸ δεῖνα, ψίαθός ἐστ΄ ἐξοιστέα.  Κινησίας ποία ψίαθοσ; μὴ μοί γε.  Μυρρίνη νὴ τὴν ̓́αρτεμιν, αἰσχρὸν γὰρ ἐπὶ τόνου γε.  Κινησίας δός μοί νυν κύσαι.  Μυρρίνη ἰδού.  Κινησίας παπαιάξ· ἧκέ νυν ταχέως πάνυ.  Μυρρίνη ἰδοὺ ψίαθοσ· κατάκεισο, καὶ δὴ ΄κδύομαι. καίτοι, τὸ δεῖνα, προσκεφάλαιον οὐκ ἔχεισ.  Κινησίας ἀλλ΄ οὐδὲ δέομ΄ ἔγωγε.  Μυρρίνη νὴ Δί΄ ἀλλ΄ ἐγώ.  Κινησίας ἀλλ΄ ἢ τὸ πέος τόδ΄ ̔ηρακλῆς ξενίζεται.  Μυρρίνη ἀνίστασ΄, ἀναπήδησον. ἤδη πάντ΄ ἔχω.  Κινησίας ἅπαντα δῆτα.  δεῦρό νυν ὦ χρύσιον.  Μυρρίνη τὸ στρόφιον ἤδη λύομαι. μέμνησό νυν· μή μ΄ ἐξαπατήσῃς τὰ περὶ τῶν διαλλαγῶν.  Κινησίας νὴ Δί΄ ἀπολοίμην ἆρα.  Μυρρίνη σισύραν οὐκ ἔχεισ.  Κινησίας μὰ Δί΄ οὐδὲ δέομαί γ΄, ἀλλὰ βινεῖν βούλομαι.  Μυρρίνη ἀμέλει ποιήσεις τοῦτο· ταχὺ γὰρ ἔρχομαι.  Κινησίας ἅνθρωπος ἐπιτρίψει με διὰ τὰ στρώματα.  Μυρρίνη ἔπαιρε σαυτόν.  Κινησίας ἀλλ΄ ἐπῆρται τοῦτό γε.  Μυρρίνη βούλει μυρίσω σε;  Κινησίας μὰ τὸν ̓απόλλω μὴ μέ γε.  Μυρρίνη νὴ τὴν ̓αφροδίτην ἤν τε βούλῃ γ΄ ἤν τε μή.  Κινησίας εἴθ΄ ἐκχυθείη τὸ μύρον ὦ Ζεῦ δέσποτα.  Μυρρίνη πρότεινέ νυν τὴν χεῖρα κἀλείφου λαβών.  Κινησίας οὐχ ἡδὺ τὸ μύρον μὰ τὸν ̓απόλλω τουτογί, εἰ μὴ διατριπτικόν γε κοὐκ ὄζον γάμων.  Μυρρίνη τάλαιν΄ ἐγὼ τὸ ̔ρόδιον ἤνεγκον μύρον.  Κινησίας ἀγαθόν· ἔα αὔτ΄ ὦ δαιμονία.  Μυρρίνη ληρεῖς ἔχων.  Κινησίας κάκιστ΄ ἀπόλοιθ΄ ὁ πρῶτος ἑψήσας μύρον.  Μυρρίνη λαβὲ τόνδε τὸν ἀλάβαστον.  Κινησίας ἀλλ΄ ἕτερον ἔχω. ἀλλ΄ ᾠζυρὰ κατάκεισο καὶ μή μοι φέρε μηδέν.  Μυρρίνη ποιήσω ταῦτα νὴ τὴν ̓́αρτεμιν. ὑπολύομαι γοῦν. ἀλλ΄ ὅπως ὦ φίλτατε σπονδὰς ποιεῖσθαι ψηφιεῖ.  Κινησίας βουλεύσομαι. ἀπολώλεκέν με κἀπιτέτριφεν ἡ γυνὴ τά τ΄ ἄλλα πάντα κἀποδείρασ΄ οἴχεται.    Κινησίας οἴμοι τί πάθω; τίνα βινήσω τῆς καλλίστης πασῶν ψευσθείσ; πῶς ταυτηνὶ παιδοτροφήσω; ποῦ Κυναλώπηξ; μίσθωσόν μοι τὴν τίτθην.  Χορὸς Γερόντων ἐν δεινῷ γ΄ ὦ δύστηνε κακῷ τείρει ψυχὴν ἐξαπατηθείσ. κἄγωγ΄ οἰκτίρω σ΄ αἰαῖ. ποῖος γὰρ ἂν ἢ νέφρος ἀντίσχοι, ποία ψυχή, ποῖοι δ΄ ὄρχεισ, ποία δ΄ ὀσφῦσ, ποῖος δ΄ ὄρρος κατατεινόμενος καὶ μὴ βινῶν τοὺς ὄρθρουσ;  Κινησίας ὦ Ζεῦ δεινῶν ἀντισπασμῶν.  Χορὸς Γερόντων ταυτὶ μέντοι νυνί σ΄ ἐποίησ΄ ἡ παμβδελυρὰ καὶ παμμυσαρά.  Κινησίας μὰ Δί΄ ἀλλὰ φίλη καὶ παγγλυκερά.  Χορὸς Γερόντων ποία γλυκερά; μιαρὰ μιαρά.  Κινησίας <μιαρὰ> δῆτ΄ ὦ Ζεῦ ὦ Ζεῦ· εἴθ΄ αὐτὴν ὥσπερ τοὺς θωμοὺς μεγάλῳ τυφῷ καὶ πρηστῆρι ξυστρέψας καὶ ξυγγογγύλας οἴχοιο φέρων, εἶτα μεθείησ, ἡ δὲ φέροιτ΄ αὖ πάλιν ἐς τὴν γῆν, κᾆτ΄ ἐξαίφνης περὶ τὴν ψωλὴν περιβαίη.    Κῆρυξ Λακεδαιμονίων πᾷ τᾶν ̓ασανᾶν ἐστιν ἁ γερωχία ἢ τοὶ πρυτάνιεσ; λῶ τι μυσίξαι νέον.  Κινησίας σὺ δ΄ εἶ πότερον ἄνθρωπος ἢ κονίσαλοσ;  Κῆρυξ Λακεδαιμονίων κᾶρυξ ἐγὼν ὦ κυρσάνιε ναὶ τὼ σιὼ ἔμολον ἀπὸ Σπάρτας περὶ τᾶν διαλλαγᾶν.  Κινησίας κἄπειτα δόρυ δῆθ΄ ὑπὸ μάλης ἥκεις ἔχων;  Κῆρυξ Λακεδαιμονίων οὐ τὸν Δί΄ οὐκ ἐγών γα.  Κινησίας ποῖ μεταστρέφει; τί δὴ προβάλλει τὴν χλαμύδ΄; ἢ βουβωνιᾷς ὑπὸ τῆς ὁδοῦ;  Κῆρυξ Λακεδαιμονίων παλαιόρ γα ναὶ τὸν Κάστορα ὥνθρωποσ.  Κινησίας ἀλλ΄ ἔστυκας ὦ μιαρώτατε.  Κῆρυξ Λακεδαιμονίων οὐ τὸν Δί΄ οὐκ ἐγών γα· μηδ΄ αὖ πλαδδίη.  Κινησίας τί δ΄ ἐστί σοι τοδί;  Κῆρυξ Λακεδαιμονίων σκυτάλα Λακωνικά.  Κινησίας εἴπερ γε χαὔτη ΄στὶ σκυτάλη Λακωνική. ἀλλ΄ ὡς πρὸς εἰδότ΄ ἐμὲ σὺ τἀληθῆ λέγε. τί τὰ πράγμαθ΄ ὑμῖν ἐστι τἀν Λακεδαίμονι;  Κῆρυξ Λακεδαιμονίων ὀρσὰ Λακεδαίμων πᾶα καὶ τοὶ σύμμαχοι ἅπαντες ἐστύκαντι· Πελλάνας δὲ δεῖ.  Κινησίας ἀπὸ τοῦ δὲ τουτὶ τὸ κακὸν ὑμῖν ἐνέπεσεν; ἀπὸ Πανόσ;  Κῆρυξ Λακεδαιμονίων οὔκ, ἀλλ΄ ἆρχεν οἰῶ Λαμπιτώ, ἔπειτα τἄλλαι ταὶ κατὰ Σπάρταν ἅμα γυναῖκες ᾇπερ ἀπὸ μιᾶς ὑσπλαγίδος ἀπήλααν τὼς ἄνδρας ἀπὸ τῶν ὑσσάκων.  Κινησίας πῶς οὖν ἔχετε;  Κῆρυξ Λακεδαιμονίων μογίομεσ. ἂν γὰρ τὰν πόλιν ᾇπερ λυχνοφορίοντες ἐπικεκύφαμεσ. ταὶ γὰρ γυναῖκες οὐδὲ τῶ μύρτω σιγεῖν ἐῶντι, πρίν γ΄ ἅπαντες ἐξ ἑνὸς λόγω σπονδὰς ποιησώμεσθα ποττὰν ̔ελλάδα.  Κινησίας τουτὶ τὸ πρᾶγμα πανταχόθεν ξυνομώμοται ὑπὸ τῶν γυναικῶν· ἄρτι νυνὶ μανθάνω. ἀλλ΄ ὡς τάχιστα φράζε περὶ διαλλαγῶν αὐτοκράτορας πρέσβεις ἀποπέμπειν ἐνθαδί. ἐγὼ δ΄ ἑτέρους ἐνθένδε τῇ βουλῇ φράσω πρέσβεις ἑλέσθαι τὸ πέος ἐπιδείξας τοδί.  Κῆρυξ Λακεδαιμονίων ποτάομαι· κράτιστα γὰρ παντᾷ λέγεισ.     Χορὸς Γερόντων οὐδέν ἐστι θηρίον γυναικὸς ἀμαχώτερον, οὐδὲ πῦρ, οὐδ΄ ὧδ΄ ἀναιδὴς οὐδεμία πόρδαλισ.  Χορὸς Γυναικῶν ταῦτα μέντοι <σὺ> ξυνιεὶς εἶτα πολεμεῖς ἐμοί, ἐξὸν ὦ πόνηρε σοὶ βέβαιον ἔμ΄ ἔχειν φίλην;  Χορὸς Γερόντων ὡς ἐγὼ μισῶν γυναῖκας οὐδέποτε παύσομαι.  Χορὸς Γυναικῶν ἀλλ΄ ὅταν βούλῃ σύ· νῦν δ΄ οὖν οὔ σε περιόψομαι γυμνὸν ὄνθ΄ οὕτωσ. ὁρῶ γὰρ ὡς καταγέλαστος εἶ. ἀλλὰ τὴν ἐξωμίδ΄ ἐνδύσω σε προσιοῦσ΄ ἐγώ.  Χορὸς Γερόντων τοῦτο μὲν μὰ τὸν Δί΄ οὐ πονηρὸν ἐποιήσατε· ἀλλ΄ ὑπ΄ ὀργῆς γὰρ πονηρᾶς καὶ τότ΄ ἀπέδυν ἐγώ.  Χορὸς Γυναικῶν πρῶτα μὲν φαίνει γ΄ ἀνήρ, εἶτ΄ οὐ καταγέλαστος εἶ. κεἴ με μὴ ΄λύπεισ, ἐγώ σου κἂν τόδε τὸ θηρίον τοὐπὶ τὠφθαλμῷ λαβοῦσ΄ ἐξεῖλον ἂν ὃ νῦν ἔνι.  Χορὸς Γερόντων τοῦτ΄ ἄρ΄ ἦν με τοὐπιτρῖβον, δακτύλιος οὑτοσί· ἐκσκάλευσον αὐτό, κᾆτα δεῖξον ἀφελοῦσά μοι· ὡς τὸν ὀφθαλμόν γέ μου νὴ τὸν Δία πάλαι δάκνει.  Χορὸς Γυναικῶν ἀλλὰ δράσω ταῦτα· καίτοι δύσκολος ἔφυς ἀνήρ. ἦ μέγ΄ ὦ Ζεῦ χρῆμ΄ ἰδεῖν τῆς ἐμπίδος ἔνεστί σοι. οὐχ ὁρᾷσ; οὐκ ἐμπίς ἐστιν ἥδε Τρικορυσία;  Χορὸς Γερόντων νὴ Δί΄ ὤνησάς γέ μ΄, ὡς πάλαι γέ μ΄ ἐφρεωρύχει, ὥστ΄ ἐπειδὴ ΄ξῃρέθη, ῥεῖ μου τὸ δάκρυον πολύ.  Χορὸς Γυναικῶν ἀλλ΄ ἀποψήσω σ΄ ἐγώ, καίτοι πάνυ πονηρὸς εἶ, καὶ φιλήσω.  Χορὸς Γερόντων μὴ φιλήσῃσ.  Χορὸς Γυναικῶν ἤν τε βούλῃ γ΄ ἤν τε μή.  Χορὸς Γερόντων ἀλλὰ μὴ ὥρασ΄ ἵκοισθ΄· ὡς ἐστὲ θωπικαὶ φύσει, κἄστ΄ ἐκεῖνο τοὔπος ὀρθῶς κοὐ κακῶς εἰρημένον, οὔτε σὺν πανωλέθροισιν οὔτ΄ ἄνευ πανωλέθρων. ἀλλὰ νυνὶ σπένδομαί σοι, καὶ τὸ λοιπὸν οὐκέτι οὔτε δράσω φλαῦρον οὐδὲν οὔθ΄ ὑφ΄ ὑμῶν πείσομαι. ἀλλὰ κοινῇ συσταλέντες τοῦ μέλους ἀρξώμεθα.    Χορός οὐ παρασκευαζόμεσθα τῶν πολιτῶν οὐδέν΄ ὦνδρες φλαῦρον εἰπεῖν οὐδὲ ἕν. ἀλλὰ πολὺ τοὔμπαλιν πάντ΄ ἀγαθὰ καὶ λέγειν καὶ δρᾶν· ἱκανὰ γὰρ τὰ κακὰ καὶ τὰ παρακείμενα. ἀλλ΄ ἐπαγγελλέτω πᾶς ἀνὴρ καὶ γυνή, εἴ τις ἀργυρίδιον δεῖται λαβεῖν μνᾶς ἢ δύ΄ ἢ τρεῖσ, ὡς  πόλλ΄ ἔσω ΄στὶν κἄχομεν βαλλάντια. κἄν ποτ΄ εἰρήνη φανῇ, ὅστις ἂν νυνὶ δανείσηται παρ΄ ἡμῶν, ἃν λάβῃ μηκέτ΄ ἀποδῷ.   Χορός ἑστιᾶν δὲ μέλλομεν ξένους τινὰς Καρυστίουσ, ἄν- δρας καλούς τε κἀγαθούσ. κἄστιν <ἔτ΄> ἔτνος τι· καὶ δελφάκιον ἦν τί μοι, καὶ τοῦτο τέθυχ΄, ὡς τὰ κρέ΄ ἔδεσθ΄ ἁπαλὰ καὶ καλά. ἥκετ΄ οὖν εἰς ἐμοῦ τήμερον· πρῲ δὲ χρὴ τοῦτο δρᾶν λελουμένους αὔ- τούς τε καὶ τὰ παιδί΄, εἶτ΄ εἴσω βαδίζειν, μηδ΄ ἐρέσθαι μηδένα, ἀλλὰ χωρεῖν ἄντικρυς ὥσπερ οἴκαδ΄ εἰς ἑαυτῶν γεννικῶσ, ὡς ἡ θύρα κεκλῄσεται.    Χορός καὶ μὴν ἀπὸ τῆς Σπάρτης οἱδὶ πρέσβεις ἕλκοντες ὑπήνας χωροῦσ΄, ὥσπερ χοιροκομεῖον περὶ τοῖς μηροῖσιν ἔχοντεσ.  ἄνδρες Λάκωνες πρῶτα μέν μοι χαίρετε, εἶτ΄ εἴπαθ΄ ἡμῖν πῶς ἔχοντες ἥκετε.  Λάκων τί δεῖ ποθ΄ ὑμὲ πολλὰ μυσίδδειν ἔπη; ὁρῆν γὰρ ἔξεσθ΄ ὡς ἔχοντες ἵκομεσ.  Χορός  βαβαί· νενεύρωται μὲν ἥδε συμφορὰ δεινῶσ, τεθερμῶσθαί γε χεῖρον φαίνεται.  Λάκων ἄφατα. τί κα λέγοι τισ; ἀλλ΄ ὅπᾳ σέλει παντᾷ τις ἐλσὼν ἁμὶν εἰράναν σέτω.  Χορός  καὶ μὴν ὁρῶ καὶ τούσδε τοὺς αὐτόχθονας ὥσπερ παλαιστὰς ἄνδρας ἀπὸ τῶν γαστέρων θαἰμάτι΄ ἀποστέλλοντασ· ὥστε φαίνεται ἀσκητικὸν τὸ χρῆμα τοῦ νοσήματοσ.  ̓αθηναῖος τίς ἂν φράσεις ποῦ΄ στιν ἡ Λυσιστράτη; ὡς ἄνδρες ἡμεῖς οὑτοιὶ τοιουτοιί.  Χορός  χαὔτη ξυνᾴδει χἠτέρα ταύτῃ νόσῳ. ἦ που πρὸς ὄρθρον σπασμὸς ὑμᾶς λαμβάνει;  ̓αθηναῖος μὰ Δί΄ ἀλλὰ ταυτὶ δρῶντες ἐπιτετρίμμεθα. ὥστ΄ εἴ τις ἡμᾶς μὴ διαλλάξει ταχύ, οὐκ ἔσθ΄ ὅπως οὐ Κλεισθένη βινήσομεν.  Χορός εἰ σωφρονεῖτε, θαἰμάτια λήψεσθ΄, ὅπως τῶν ̔ερμοκοπιδῶν μή τις ὑμᾶς ὄψεται.  ̓αθηναῖος νὴ τὸν Δί΄ εὖ μέντοι λέγεισ.  Λάκων ναὶ τὼ σιὼ παντᾷ γα. φέρε τὸ ἔσθος ἀμβαλώμεθα.  ̓αθηναῖος ὢ χαίρετ΄ ὦ Λάκωνεσ· αἰσχρά γ΄ ἐπάθομεν.  Λάκων ὦ Πολυχαρείδα δεινά κ΄ αὖ ΄πεπόνθεμεσ, αἰ εἶδον ἁμὲ τὤνδρες ἀμπεφλασμένωσ.  ̓αθηναῖος ἄγε δὴ Λάκωνες αὔθ΄ ἕκαστα χρὴ λέγειν. ἐπὶ τί πάρεστε δεῦρο;  Λάκων περὶ διαλλαγᾶν πρέσβεισ.  ̓αθηναῖος καλῶς δὴ λέγετε· χἠμεῖς τουτογί. τί οὐ καλοῦμεν δῆτα τὴν Λυσιστράην, ἥπερ διαλλάξειεν ἡμᾶς ἂν μόνη;  Λάκων ναὶ τὼ σιὼ κἂν λῆτε τὸν Λυσίστρατον.  ̓αθηναῖος ἀλλ΄ οὐδὲν ἡμᾶσ, ὡς ἔοικε, δεῖ καλεῖν· αὐτὴ γάρ, ὡς ἤκουσεν, ἥδ΄ ἐξέρχεται.   Χορός χαῖρ΄ ὦ πασῶν ἀνδρειοτάτη· δεῖ δὴ νυνί σε γενέσθαι δεινὴν <δειλὴν> ἀγαθὴν φαύλην σεμνὴν ἀγανὴν πολύπειρον· ὡς οἱ πρῶτοι τῶν ̔ελλήνων τῇ σῇ ληφθέντες ἴυγγι συνεχώρησάν σοι καὶ κοινῇ τἀγκλήματα πάντ΄ ἐπέτρεψαν.   Λυσιστράτη ἀλλ΄ οὐχὶ χαλεπὸν τοὔργον, εἰ λάβοι γέ τις ὀργῶντας ἀλλήλων τε μὴ ΄κπειρωμένουσ. τάχα δ΄ εἴσομαι ΄γώ. ποῦ ΄στιν ἡ Διαλλαγή; πρόσαγε λαβοῦσα πρῶτα τοὺς Λακωνικούσ, καὶ μὴ χαλεπῇ τῇ χειρὶ μηδ΄ αὐθαδικῇ, μηδ΄ ὥσπερ ἡμῶν ἅνδρες ἀμαθῶς τοῦτ΄ ἔδρων, ἀλλ΄ ὡς γυναῖκας εἰκόσ, οἰκείως πάνυ, ἢν μὴ διδῷ τὴν χεῖρα, τῆς σάθης ἄγε. ἴθι καὶ σὺ τούτους τοὺς ̓αθηναίους ἄγε, οὗ δ΄ ἂν διδῶσι πρόσαγε τούτους λαβομένη. ἄνδρες Λάκωνες στῆτε παρ΄ ἐμὲ πλησίον, ἐνθένδε δ΄ ὑμεῖσ, καὶ λόγων ἀκούσατε. ἐγὼ γυνὴ μέν εἰμι, νοῦς δ΄ ἔνεστί μοι, αὐτὴ δ΄ ἐμαυτῆς οὐ κακῶς γνώμης ἔχω, τοὺς δ΄ ἐκ πατρός τε καὶ γεραιτέρων λόγους πολλοὺς ἀκούσασ΄ οὐ μεμούσωμαι κακῶσ. λαβοῦσα δ΄ ὑμᾶς λοιδορῆσαι βούλομαι κοινῇ δικαίωσ, οἳ μιᾶς ἐκ χέρνιβος βωμοὺς περιρραίνοντες ὥσπερ ξυγγενεῖς ̓ολυμπίασιν, ἐν Πύλαισ, Πυθοῖ πόσους εἴποιμ΄ ἂν ἄλλουσ, εἴ με μηκύνειν δέοι; ἐχθρῶν παρόντων βαρβάρων στρατεύματι ̔́ελληνας ἄνδρας καὶ πόλεις ἀπόλλυτε. εἷς μὲν λόγος μοι δεῦρ΄ ἀεὶ περαίνεται.  ̓αθηναῖος ἐγὼ δ΄ ἀπόλλυμαί γ΄ ἀπεψωλημένοσ.  Λυσιστράτη εἶτ΄ ὦ Λάκωνεσ, πρὸς γὰρ ὑμᾶς τρέψομαι, οὐκ ἴσθ΄ ὅτ΄ ἐλθὼν δεῦρο Περικλείδας ποτὲ ὁ Λάκων ̓αθηναίων ἱκέτης καθέζετο ἐπὶ τοῖσι βωμοῖς ὠχρὸς ἐν φοινικίδι στρατιὰν προσαιτῶν; ἡ δὲ Μεσσήνη τότε ὑμῖν ἐπέκειτο χὠ θεὸς σείων ἅμα. ἐλθὼν δὲ σὺν ὁπλίταισι τετρακισχιλίοις Κίμων ὅλην ἔσωσε τὴν Λακεδαίμονα. ταυτὶ παθόντες τῶν ̓αθηναίων ὕπο δῃοῦτε χώραν, ἧς ὑπ΄ εὖ πεπόνθατε;  ̓αθηναῖος ἀδικοῦσιν οὗτοι νὴ Δί΄ ὦ Λυσιστράτη.  Λάκων ἀδικίομεσ· ἀλλ΄ ὁ πρωκτὸς ἄφατον ὡς καλόσ.  Λυσιστράτη ὑμᾶς δ΄ ἀφήσειν τοὺς ̓αθηναίους <μ΄> οἴει; οὐκ ἴσθ΄ ὅθ΄ ὑμᾶς οἱ Λάκωνες αὖθις αὖ κατωνάκας φοροῦντας ἐλθόντες δορὶ πολλοὺς μὲν ἄνδρας Θετταλῶν ἀπώλεσαν, πολλοὺς δ΄ ἑταίρους ̔ιππίου καὶ ξυμμάχουσ, ξυνεκμαχοῦντες τῇ τόθ΄ ἡμέρᾳ μόνοι, κἠλευθέρωσαν κἀντὶ τῆς κατωνάκης τὸν δῆμον ὑμῶν χλαῖναν ἠμπέσχον πάλιν;   Λάκων οὔπα γυναῖκ΄ ὄπωπα χαϊωτεραν.  ̓αθηναῖος ἐγὼ δὲ κύσθον γ΄ οὐδέπω καλλίονα.  Λυσιστράτη τί δῆθ΄ υπηργμένων γε πολλῶν κἀγαθῶν μάχεσθε κοὐ παύεσθε τῆς μοχθηρίασ; τί δ΄ οὐ διηλλάγητε; φέρε τί τοὐμποδών;  Λάκων ἁμές γε λῶμεσ, αἴ τις ἁμὶν τὤγκυκλον λῇ τοῦτ΄ ἀποδόμεν.  Λυσιστράτη ποῖον ὦ τᾶν;  Λάκων τὰν Πύλον, ἇσπερ πάλαι δεόμεθα καὶ βλιμάττομεσ.  ̓αθηναῖος μὰ τὸν Ποσειδῶ τοῦτο μέν γ΄ οὐ δράσετε.  Λυσιστράτη ἄφετ΄ ὦγάθ΄ αὐτοῖσ.  ̓αθηναῖος κᾆτα τίνα κινήσομεν;  Λυσιστράτη ἕτερόν γ΄ ἀπαιτεῖτ΄ ἀντὶ τούτου χωρίον.  ̓αθηναῖος τὸ δεῖνα τοίνυν παράδοθ΄ ἡμῖν τουτονὶ πρώτιστα τὸν ̓εχινοῦντα καὶ τὸν Μηλιᾶ κόλπον τὸν ὄπισθεν καὶ τὰ Μεγαρικὰ σκέλη.  Λάκων οὐ τὼ σιὼ οὐχὶ πάντα γ΄ ὦ λισσάνιε.  Λυσιστράτη ἐᾶτε, μηδὲν διαφέρου περὶ σκελοῖν.  ̓αθηναῖος ἤδη γεωργεῖν γυμνὸς ἀποδὺς βούλομαι.  Λάκων ἐγὼ δὲ κοπραγωγεῖν γα πρῶτα ναὶ τὼ σιώ.  Λυσιστράτη ἐπὴν διαλλαγῆτε, ταῦτα δράσετε. ἀλλ΄ εἰ δοκεῖ δρᾶν ταῦτα, βουλεύσασθε καὶ τοῖς ξυμμάχοις ἐλθόντες ἀνακοινώσατε.  ̓αθηναῖος ποίοισιν ὦ τᾶν ξυμμάχοισ; ἐστύκαμεν. οὐ ταὐτὰ δόξει τοῖσι συμμάχοισι νῷν βινεῖν ἅπασιν;  Λάκων τοῖσι γῶν ναὶ τὼ σιὼ ἁμοῖσι.  ̓αθηναῖος καὶ γὰρ ναὶ μὰ Δία Καρυστίοισ.  Λυσιστράτη καλῶς λέγετε. νῦν οὖν ὅπως ἁγνεύσετε, ὅπως ἂν αἱ γυναῖκες ὑμᾶς ἐν πόλει ξενίσωμεν ὧν ἐν ταῖσι κίσταις εἴχομεν. ὅρκους δ΄ ἐκεῖ καὶ πίστιν ἀλλήλοις δότε. κἄπειτα τὴν αὑτοῦ γυναῖχ΄ ὑμῶν λαβὼν ἄπεισ΄ ἕκαστοσ.  ̓αθηναῖος ἀλλ΄ ἴωμεν ὡς τάχοσ.  Λάκων ἄγ΄ ὅπᾳ τυ λῇσ.  ̓αθηναῖος νὴ τὸν Δί΄ ὡς τάχιστ΄ ἄγε.   Χορός στρωμάτων δὲ ποικίλων καὶ χλανιδίων καὶ ξυστίδων καὶ χρυσίων, ὅσ΄ ἐστί μοι, οὐ φθόνος ἔνεστί μοι πᾶσι παρέχειν φέρειν τοῖς παισίν, ὁπόταν τε θυγάτηρ τινὶ κανηφορῇ. πᾶσιν ὑμῖν λέγω λαμβάνειν τῶν ἐμῶν χρημάτων νῦν ἔνδοθεν, καὶ μηδὲν οὕτως εὖ σεσημάν- θαι τὸ μὴ οὐχὶ τοὺς ῥύπους ἀνασπάσαι, χἄττ΄ <ἂν> ἔνδον ᾖ φορεῖν. ὄψεται δ΄ οὐδὲν σκοπῶν, εἰ μή τις ὑμῶν ὀξύτερον ἐμοῦ βλέπει.   Χορός εἰ δέ τῳ μὴ σῖτος ὑμῶν ἔστι, βόσκει δ΄ οἰκέτας καὶ σμικρὰ πολλὰ παιδία, ἔστι παρ΄ ἐμοῦ λαβεῖν πυρίδια λεπτὰ μέν, ὁ δ΄ ἄρτος ἀπὸ χοίνικος ἰδεῖν μάλα νεανίασ. ὅστις οὖν βούλεται τῶν πενήτων ἴτω εἰς ἐμοῦ σάκκους ἔχων καὶ κωρύκουσ, ὡς λήψεται πυ- ρούσ· ὁ Μανῆς δ΄ οὑμὸς αὐτοῖς ἐμβαλεῖ. πρός γε μέντοι τὴν θύραν προαγορεύω μὴ βαδίζειν τὴν ἐμήν, ἀλλ΄ εὐλαβεῖσθαι τὴν κύνα.     ̓αθηναῖος Α. ἄνοιγε τὴν θύραν· παραχωρεῖν οὐ θέλεισ; ὑμεῖς τί κάθησθε; μῶν ἐγὼ τῇ λαμπάδι ὑμᾶς κατακαύσω; φορτικὸν τὸ χωρίον. οὐκ ἂν ποιήσαιμ΄. εἰ δὲ πάνυ δεῖ τοῦτο δρᾶν, ὑμῖν χαρίσασθαι, προσταλαιπωρήσομεν.  ̓αθηναῖος Β χἠμεῖς γε μετὰ σοῦ ξυνταλαιπωρήσομεν.  ̓αθηναῖος Α. οὐκ ἄπιτε; κωκύσεσθε τὰς τρίχας μακρά. οὐκ ἄπιθ΄, ὅπως ἂν οἱ Λάκωνες ἔνδοθεν καθ΄ ἡσυχίαν ἀπίωσιν εὐωχημένοι;  ̓αθηναῖος Β. οὔπω τοιοῦτον συμπόσιον ὄπωπ΄ ἐγώ. ἦ καὶ χαρίεντες ἦσαν οἱ Λακωνικοί· ἡμεῖς δ΄ ἐν οἴνῳ συμπόται σοφώτατοι.  ̓αθηναῖος Α. ὀρθῶς γ΄, ὁτιὴ νήφοντες οὐχ ὑγιαίνομεν· ἢν τοὺς ̓αθηναίους ἐγὼ πείσω λέγων, μεθύοντες ἀεὶ πανταχοῖ πρεσβεύσομεν. νῦν μὲν γὰρ ὅταν ἔλθωμεν ἐς Λακεδαίμονα νήφοντεσ, εὐθὺς βλέπομεν ὅ τι ταράξομεν· ὥσθ΄ ὅ τι μὲν ἂν λέγωσιν οὐκ ἀκούομεν, ἃ δ΄ οὐ λέγουσι, ταῦθ΄ ὑπονενοήκαμεν, ἀγγέλλομεν δ΄ οὐ ταὐτὰ τῶν αὐτῶν πέρι. νυνὶ δ΄ ἅπαντ΄ ἤρεσκεν· ὥστ΄ εἰ μέν γέ τις ᾄδοι Τελαμῶνοσ, Κλειταγόρας ᾄδειν δέον, ἐπῃνέσαμεν ἂν καὶ προσεπιωρκήσαμεν. ἀλλ΄ οὑτοιὶ γὰρ αὖθις ἔρχονται πάλιν ἐς ταὐτόν. οὐκ ἐρρήσετ΄ ὦ μαστιγίαι;  ̓αθηναῖος Β. νὴ τὸν Δί΄ ὡς ἤδη γε χωροῦσ΄ ἔνδοθεν.  Λάκων ὦ Πολυχαρείδα λαβὲ τὰ φυσατήρια, ἵν΄ ἐγὼ διποδιάξω τε κἀείσω καλὸν ἐς τὼς ̓ασαναίως τε  καὶ ἐς ἡμᾶς ἅμα .  ̓αθηναῖος λαβὲ δῆτα τὰς φυσαλλίδας πρὸς τῶν θεῶν, ὡς ἥδομαί γ΄ ὑμᾶς ὁρῶν ὀρχουμένουσ.    Χορὸς Λακεδαιμονίων ὅρμαον τὼς κυρσανίως ὦ Μναμού̈να τάν τ΄ ἐμὰν Μῶαν, ἅτις οἶδεν ἁμὲ τώς τ΄ ̓ασαναίωσ, ὅκα τοὶ μὲν ἐπ΄ ̓αρταμιτίῳ πρὤκροον σιοείκελοι ποττὰ κᾶλα τὼς Μήδως τ΄ ἐνίκων, ἁμὲ δ΄ αὖ Λεωνίδας ἆγεν ᾇπερ τὼς κάπρως θάγοντας οἰῶ τὸν ὀδόντα· πολὺς δ΄ ἀμφὶ τὰς γένυας ἀφρὸς  ἤνσει , πολὺς δ΄ ἁμᾷ καττῶν σκελῶν ἀφρὸς ἵετο. ἦν γὰρ τὤνδρες οὐκ ἐλάσσως τᾶς ψάμμας τοὶ Πέρσαι. ἀγροτέρα σηροκτόνε μόλε δεῦρο παρσένε σιὰ ποττὰς σπονδάσ, ὡς συνέχῃς πολὺν ἁμὲ χρόνον. νῦν δ΄ αὖ φιλία τ΄ αἰὲς εὔπορος εἴη ταῖς συνθήκαισ, καὶ τᾶν αἱμυλᾶν ἀλωπέκων παυσαίμεθα. ὢ δεῦρ΄ ἴθι δεῦρ΄ ὦ κυναγὲ παρσένε.   ̓αθηναῖος ἄγε νυν ἐπειδὴ τἄλλα πεποίηται καλῶσ, ἀπάγεσθε ταύτας ὦ Λάκωνεσ, τάσδε τε ὑμεῖσ· ἀνὴρ δὲ παρὰ γυναῖκα καὶ γυνὴ στήτω παρ΄ ἄνδρα, κᾆτ΄ ἐπ΄ ἀγαθαῖς συμφοραῖς ὀρχησάμενοι θεοῖσιν εὐλαβώμεθα τὸ λοιπὸν αὖθις μὴ ΄ξαμαρτάνειν ἔτι.    Χορὸς ̓αθηναίων πρόσαγε χορόν, ἔπαγε <δὲ> Χάριτασ, ἐπὶ δὲ κάλεσον ̓́αρτεμιν, ἐπὶ δὲ δίδυμον ἀγέχορον ̓ιήιον εὔφρον΄, ἐπὶ δὲ Νύσιον, ὃς μετὰ μαινάσι Βάκχιος ὄμμασι δαίεται, Δία τε πυρὶ φλεγόμενον, ἐπί τε πότνιαν ἄλοχον ὀλβίαν· εἶτα δὲ δαίμονασ, οἷς ἐπιμάρτυσι χρησόμεθ΄ οὐκ ἐπιλήσμοσιν ̔ησυχίας πέρι τῆς ἀγανόφρονοσ, ἣν ἐποίησε θεὰ Κύπρισ. ἀλαλαὶ ἰὴ παιήων· αἴρεσθ΄ ἄνω ἰαί, ὡς ἐπὶ νίκῃ ἰαί. εὐοῖ εὐοῖ, εὐαί εὐαί.   ̓αθηναῖος πρόφαινε δὴ σὺ Μοῦσαν ἐπὶ νέᾳ νέαν.   Χορὸς Λακεδαιμονίων Ταύ̈γετον αὖτ΄ ἐραννὸν ἐκλιπῶα Μῶα μόλε Λάκαινα πρεπτὸν ἁμὶν κλέωα τὸν ̓αμύκλαις σιὸν καὶ χαλκίοικον ̓ασάναν, Τυνδαρίδας τ΄ ἀγασώσ, τοὶ δὴ πὰρ Εὐρώταν ψιάδδοντι. εἶα μάλ΄ ἔμβη ὢ εἶα κοῦφα πάλλων, ὡς Σπάρταν ὑμνίωμεσ, τᾷ σιῶν χοροὶ μέλοντι καὶ ποδῶν κτύποσ, ᾇ τε πῶλοι ταὶ κόραι πὰρ τὸν Εὐρωταν ἀμπάλλοντι πυκνὰ ποδοῖν ἀγκονίωαι, ταὶ δὲ κόμαι σείονθ΄ ᾇπερ Βακχᾶν θυρσαδδωᾶν καὶ παιδδωᾶν. ἁγεῖται δ΄ ἁ Λήδας παῖς ἁγνὰ χοραγὸς εὐπρεπήσ.  ἀλλ΄ ἄγε κόμαν παραμπύκιδδε χερί, ποδοῖν τε πάδη ᾇ τις ἔλαφοσ· κρότον δ΄ ἁμᾷ ποίει χορωφελήταν. καὶ τὰν σιὰν δ΄ αὖ τὰν κρατίσταν Χαλκίοικον ὕμνει τὰν πάμμαχον.