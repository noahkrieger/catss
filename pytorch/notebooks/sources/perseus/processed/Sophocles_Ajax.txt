    ̓αθήνα ἀεὶ μέν, ὦ παῖ Λαρτίου, δέδορκά σε πεῖράν τιν΄ ἐχθρῶν ἁρπάσαι θηρώμενον· καὶ νῦν ἐπὶ σκηναῖς σε ναυτικαῖς ὁρῶ Αἴαντοσ, ἔνθα τάξιν ἐσχάτην ἔχει, πάλαι κυνηγετοῦντα καὶ μετρούμενον ἴχνη τὰ κείνου νεοχάραχθ΄, ὅπως ἴδῃς εἴτ΄ ἔνδον εἴτ΄ οὐκ ἔνδον.  εὖ δέ σ΄ ἐκφέρει κυνὸς Λακαίνης ὥς τις εὔρινος βάσισ. ἔνδον γὰρ ἁνὴρ ἄρτι τυγχάνει, κάρα στάζων ἱδρῶτι καὶ χέρας ξιφοκτόνουσ. καί σ΄ οὐδὲν εἴσω τῆσδε παπταίνειν πύλης ἔτ΄ ἔργον ἐστίν, ἐννέπειν δ΄ ὅτου χάριν σπουδὴν ἔθου τήνδ΄, ὡς παρ΄ εἰδυίας μάθῃσ.   ̓οδυσσεύς ὦ φθέγμ΄ ̓αθάνασ, φιλτάτης ἐμοὶ θεῶν, ὡς εὐμαθές σου, κἂν ἄποπτος ᾖς ὅμωσ, φώνημ΄ ἀκούω καὶ ξυναρπάζω φρενὶ χαλκοστόμου κώδωνος ὡς Τυρσηνικῆσ. καὶ νῦν ἐπέγνως εὖ μ΄ ἐπ΄ ἀνδρὶ δυσμενεῖ βάσιν κυκλοῦντ΄, Αἴαντι τῷ σακεσφόρῳ· κεῖνον γάρ, οὐδέν΄ ἄλλον, ἰχνεύω πάλαι. νυκτὸς γὰρ ἡμᾶς τῆσδε πρᾶγος ἄσκοπον ἔχει περάνασ, εἴπερ εἴργασται τάδε· ἴσμεν γὰρ οὐδὲν τρανέσ, ἀλλ΄ ἀλώμεθα· κἀγὼ ΄θελοντὴς τῷδ΄ ὑπεζύγην πόνῳ. ἐφθαρμένας γὰρ ἀρτίως εὑρίσκομεν λείας ἁπάσας καὶ κατηναρισμένας ἐκ χειρὸς αὐτοῖς ποιμνίων ἐπιστάταισ. τήνδ΄ οὖν ἐκείνῳ πᾶς τις αἰτίαν νέμει. καί μοί τις ὀπτὴρ αὐτὸν εἰσιδὼν μόνον πηδῶντα πεδία σὺν νεορράντῳ ξίφει φράζει τε κἀδήλωσεν· εὐθέως δ΄ ἐγὼ κατ΄ ἴχνος ᾄσσω, καὶ τὰ μὲν σημαίνομαι, τὰ δ΄ ἐκπέπληγμαι κοὐκ ἔχω μαθεῖν ὅτου. καιρὸν δ΄ ἐφήκεισ· πάντα γὰρ τά τ΄ οὖν πάρος τά τ΄ εἰσέπειτα σῇ κυβερνῶμαι χερί.    ̓αθήνα ἔγνων, ̓οδυσσεῦ, καὶ πάλαι φύλαξ ἔβην τῇ σῇ πρόθυμος εἰς ὁδὸν κυναγίᾳ.   ̓οδυσσεύς ἦ καί, φίλη δέσποινα, πρὸς καιρὸν πονῶ;   ̓αθήνα ὡς ἔστιν ἀνδρὸς τοῦδε τἄργα ταῦτά σοι.   ̓οδυσσεύς καὶ πρὸς τί δυσλόγιστον ὧδ΄ ᾖξεν χέρα;   ̓αθήνα χόλῳ βαρυνθεὶς τῶν ̓αχιλλείων ὅπλων.   ̓οδυσσεύς τί δῆτα ποίμναις τήνδ΄ ἐπεμπίπτει βάσιν;   ̓αθήνα δοκῶν ἐν ὑμῖν χεῖρα χραίνεσθαι φόνῳ.   ̓οδυσσεύς ἦ καὶ τὸ βούλευμ΄ ὡς ἐπ΄ ̓αργείοις τόδ΄ ἦν;   ̓αθήνα κἂν ἐξεπράξατ΄, εἰ κατημέλησ΄ ἐγώ.   ̓οδυσσεύς ποίαισι τόλμαις ταῖσδε καὶ φρενῶν θράσει;   ̓αθήνα νύκτωρ ἐφ΄ ὑμᾶς δόλιος ὁρμᾶται μόνοσ.   ̓οδυσσεύς ἦ καὶ παρέστη κἀπὶ τέρμ΄ ἀφίκετο;   ̓αθήνα καὶ δὴ ΄πὶ δισσαῖς ἦν στρατηγίσιν πύλαισ.   ̓οδυσσεύς καὶ πῶς ἐπέσχε χεῖρα μαιμῶσαν φόνου;   ̓αθήνα ἐγώ σφ΄ ἀπείργω, δυσφόρους ἐπ΄ ὄμμασι γνώμας βαλοῦσα τῆς ἀνηκέστου χαρᾶσ, καὶ πρός τε ποίμνας ἐκτρέπω σύμμικτά τε λείας ἄδαστα βουκόλων φρουρήματα· ἔνθ΄ εἰσπεσὼν ἔκειρε πολύκερων φόνον κύκλῳ ῥαχίζων· κἀδόκει μὲν ἔσθ΄ ὅτε δισσοὺς ̓ατρείδας αὐτόχειρ κτείνειν ἔχων, ὅτ΄ ἄλλοτ΄ ἄλλον ἐμπίτνων στρατηλατῶν. ἐγὼ δὲ φοιτῶντ΄ ἄνδρα μανιάσιν νόσοις ὤτρυνον, εἰσέβαλλον εἰς ἕρκη κακά. κἄπειτ΄ ἐπειδὴ τοῦδ΄ ἐλώφησεν πόνου, τοὺς ζῶντας αὖ δεσμοῖσι συνδήσας βοῶν ποίμνας τε πάσας εἰς δόμους κομίζεται, ὡς ἄνδρασ, οὐχ ὡς εὔκερων ἄγραν ἔχων, καὶ νῦν κατ΄ οἴκους συνδέτους αἰκίζεται. δείξω δὲ καὶ σοὶ τήνδε περιφανῆ νόσον, ὡς πᾶσιν ̓αργείοισιν εἰσιδὼν θροῇσ. θαρσῶν δὲ μίμνε μηδὲ συμφορὰν δέχου τὸν ἄνδρ΄· ἐγὼ γὰρ ὀμμάτων ἀποστρόφους αὐγὰς ἀπείρξω σὴν πρόσοψιν εἰσιδεῖν. οὗτοσ, σὲ τὸν τὰς αἰχμαλωτίδας χέρας δεσμοῖς ἀπευθύνοντα προσμολεῖν καλῶ· Αἴαντα φωνῶ· στεῖχε δωμάτων πάροσ.    ̓οδυσσεύς τί δρᾷσ, ̓αθάνα; μηδαμῶς σφ΄ ἔξω κάλει.   ̓αθήνα οὐ σῖγ΄ ἀνέξει μηδὲ δειλίαν ἀρεῖ;   ̓οδυσσεύς μὴ πρὸς θεῶν, ἀλλ΄ ἔνδον ἀρκείτω μένων.   ̓αθήνα τί μὴ γένηται; πρόσθεν οὐκ ἀνὴρ ὅδ΄ ἦν;   ̓οδυσσεύς ἐχθρός γε τῷδε τἀνδρὶ καὶ τανῦν ἔτι.   ̓αθήνα οὔκουν γέλως ἥδιστος εἰς ἐχθροὺς γελᾶν;   ̓οδυσσεύς ἐμοὶ μὲν ἀρκεῖ τοῦτον ἐν δόμοις μένειν.   ̓αθήνα μεμηνότ΄ ἄνδρα περιφανῶς ὀκνεῖς ἰδεῖν;   ̓οδυσσεύς φρονοῦντα γάρ νιν οὐκ ἂν ἐξέστην ὄκνῳ.   ̓αθήνα ἀλλ΄ οὐδὲ νῦν σε μὴ παρόντ΄ ἴδῃ πέλασ.   ̓οδυσσεύς πῶσ, εἴπερ ὀφθαλμοῖς γε τοῖς αὐτοῖς ὁρᾷ;   ̓αθήνα ἐγὼ σκοτώσω βλέφαρα καὶ δεδορκότα.   ̓οδυσσεύς γένοιτο μέντἂν πᾶν θεοῦ τεχνωμένου.   ̓αθήνα σίγα νυν ἑστὼς καὶ μέν΄ ὡς κυρεῖς ἔχων.   ̓οδυσσεύς μένοιμ΄ ἄν· ἤθελον δ΄ ἂν ἐκτὸς ὢν τυχεῖν.   ̓αθήνα ὦ οὕτοσ, Αἴασ, δεύτερόν σε προσκαλῶ. τί βαιὸν οὕτως ἐντρέπει τῆς συμμάχου;   Αἴας ὦ χαῖρ΄ ̓αθάνα, χαῖρε Διογενὲς τέκνον, ὡς  εὖ παρέστησ· καί σε παγχρύσοις ἐγὼ στέψω λαφύροις τῆσδε τῆς ἄγρας χάριν.   ̓αθήνα καλῶς ἔλεξασ· ἀλλ΄ ἐκεῖνό μοι φράσον, ἔβαψας ἔγχος εὖ πρὸς ̓αργείων στρατῷ;   Αἴας κόμπος πάρεστι κοὐκ ἀπαρνοῦμαι τὸ μή.   ̓αθήνα ἦ καὶ πρὸς ̓ατρείδαισιν ᾔχμασας χέρα;   Αἴας ὥστ΄ οὔποτ΄ Αἴανθ΄ οἵδ΄ ἀτιμάσουσ΄ ἔτι.   ̓αθήνα τεθνᾶσιν ἄνδρεσ, ὡς τὸ σὸν ξυνῆκ΄ ἐγώ.   Αἴας θανόντες ἤδη τἄμ΄ ἀφαιρείσθων ὅπλα.    ̓αθήνα εἶεν, τί γὰρ δὴ παῖς ὁ τοῦ Λαερτίου, ποῦ σοι τύχης ἕστηκεν; ἢ πέφευγέ σε;   Αἴας ἦ τοὐπίτριπτον κίναδος ἐξήρου μ΄ ὅπου;   ̓αθήνα ἔγωγ΄· ̓οδυσσέα τὸν σὸν ἐνστάτην λέγω.   Αἴας ἥδιστοσ, ὦ δέσποινα, δεσμώτης ἔσω θακεῖ· θανεῖν γὰρ αὐτὸν οὔ τί πω θέλω.   ̓αθήνα πρὶν ἂν τί δράσῃς ἢ τί κερδάνῃς πλέον;   Αἴας πρὶν ἂν δεθεὶς πρὸς κίον΄ ἑρκείου στέγησ.   ̓αθήνα τί δῆτα τὸν δύστηνον ἐργάσει κακόν;   Αἴας μάστιγι πρῶτον νῶτα φοινιχθεὶς θάνῃ.   ̓αθήνα μὴ δῆτα τὸν δύστηνον ὧδέ γ΄ αἰκίσῃ.   Αἴας χαίρειν, ̓αθάνα, τἄλλ΄ ἐγώ σ΄ ἐφίεμαι· κεῖνος δὲ τίσει τήνδε κοὐκ ἄλλην δίκην.   ̓αθήνα σὺ δ΄ οὖν, ἐπειδὴ τέρψις ἥδε σοι τὸ δρᾶν, χρῶ χειρί, φείδου μηδὲν ὧνπερ ἐννοεῖσ.   Αἴας χωρῶ πρὸς ἔργον· σοὶ δὲ τοῦτ΄ ἐφίεμαι, τοιάνδ΄ ἀεί μοι σύμμαχον παρεστάναι.   ̓αθήνα ὁρᾷσ, ̓οδυσσεῦ, τὴν θεῶν ἰσχὺν ὅση; τούτου τίς ἄν σοι τἀνδρὸς ἢ προνούστερος ἢ δρᾶν ἀμείνων ηὑρέθη τὰ καίρια;   ̓οδυσσεύς ἐγὼ μὲν οὐδέν΄ οἶδ΄· ἐποικτίρω δέ νιν δύστηνον ἔμπασ, καίπερ ὄντα δυσμενῆ, ὁθούνεκ΄ ἄτῃ συγκατέζευκται κακῇ, οὐδὲν τὸ τούτου μᾶλλον ἢ τοὐμὸν σκοπῶν· ὁρῶ γὰρ ἡμᾶς οὐδὲν ὄντας ἄλλο πλὴν εἴδωλ΄ ὅσοιπερ ζῶμεν ἢ κούφην σκιάν.   ̓αθήνα τοιαῦτα τοίνυν εἰσορῶν ὑπέρκοπον μηδέν ποτ΄ εἴπῃς αὐτὸς εἰς θεοὺς ἔποσ, μηδ΄ ὄγκον ἄρῃ μηδέν΄, εἴ τινος πλέον ἢ χειρὶ βρίθεις ἢ μακροῦ πλούτου βάθει. ὡς ἡμέρα κλίνει τε κἀνάγει πάλιν ἅπαντα τἀνθρώπεια· τοὺς δὲ σώφρονας θεοὶ φιλοῦσι καὶ στυγοῦσι τοὺς κακούσ.    Χορός Τελαμώνιε παῖ, τῆς ἀμφιρύτου Σαλαμῖνος ἔχων βάθρον ἀγχιάλου, σὲ μὲν εὖ πράσσοντ΄ ἐπιχαίρω· σὲ δ΄ ὅταν πληγὴ   Διὸς ἢ ζαμενὴς λόγος ἐκ Δαναῶν κακόθρους ἐπιβῇ, μέγαν ὄκνον ἔχω καὶ πεφόβημαι πτηνῆς ὡς ὄμμα πελείασ. ὡς καὶ τῆς νῦν φθιμένης νυκτὸς μεγάλοι θόρυβοι κατέχουσ΄ ἡμᾶς ἐπὶ δυσκλείᾳ, σὲ τὸν ἱππομανῆ λειμῶν΄ ἐπιβάντ΄ ὀλέσαι Δαναῶν βοτὰ καὶ λείαν, ἥπερ δορίληπτος ἔτ΄ ἦν λοιπή, κτείνοντ΄ αἴθωνι σιδήρῳ. τοιούσδε λόγους ψιθύρους πλάσσων εἰς ὦτα φέρει πᾶσιν ̓οδυσσεύσ, καὶ σφόδρα πείθει· περὶ γὰρ σοῦ νῦν εὔπειστα λέγει, καὶ πᾶς ὁ κλύων τοῦ λέξαντος χαίρει μᾶλλον τοῖς σοῖς ἄχεσιν καθυβρίζων. τῶν γὰρ μεγάλων ψυχῶν ἱεὶς οὐκ ἂν ἁμάρτοισ· κατὰ δ΄ ἄν τις ἐμοῦ τοιαῦτα λέγων οὐκ ἂν πείθοι· πρὸς γὰρ τὸν ἔχονθ΄ ὁ φθόνος ἕρπει. καίτοι σμικροὶ μεγάλων χωρὶς σφαλερὸν πύργου ῥῦμα πέλονται· μετὰ γὰρ μεγάλων βαιὸς ἄριστ΄ ἂν καὶ μέγας ὀρθοῖθ΄ ὑπὸ μικροτέρων. ἀλλ΄ οὐ δυνατὸν τοὺς ἀνοήτους τούτων γνώμας προδιδάσκειν. ὑπὸ τοιούτων ἀνδρῶν θορυβεῖ χἠμεῖς οὐδὲν σθένομεν πρὸς ταῦτ΄ ἀπαλέξασθαι σοῦ χωρίσ, ἄναξ. ἀλλ΄ ὅτε γὰρ δὴ τὸ σὸν ὄμμ΄ ἀπέδραν, παταγοῦσιν ἅπερ πτηνῶν ἀγέλαι· μέγαν αἰγυπιὸν δ΄ ὑποδείσαντες τάχ΄ ἂν ἐξαίφνησ, εἰ σὺ φανείησ, σιγῇ πτήξειαν ἄφωνοι.      Χορός ἦ ῥά σε Ταυροπόλα Διὸς ̓́αρτεμις ὦ μεγάλα φάτισ, ὦ μᾶτερ αἰσχύνας ἐμᾶς ὥρμασε πανδάμους ἐπὶ βοῦς ἀγελαίασ, ἦ πού τινος νίκας ἀκάρπωτον χάριν, ἤ ῥα κλυτῶν ἐνάρων ψευσθεῖσ΄, ἀδώροισ, εἴτ΄ ἐλαφαβολίασ; ἢ χαλκοθώραξ μή τιν΄ ̓ενυάλιος μομφὰν ἔχων ξυνοῦ δορὸς ἐννυχίοις μαχαναῖς ἐτίσατο λώβαν;   Χορός οὔ ποτε γὰρ φρενόθεν γ΄ ἐπ΄ ἀριστερά, παῖ Τελαμῶνοσ, ἔβας τόσσον, ἐν ποίμναις πίτνων· ἥκοι γὰρ ἂν θεία νόσοσ· ἀλλ΄ ἀπερύκοι καὶ Ζεὺς κακὰν καὶ Φοῖβος ̓αργείων φάτιν. εἰ δ΄ ὑποβαλλόμενοι κλέπτουσι μύθους οἱ μεγάλοι βασιλῆς ἢ τᾶς ἀσώτου Σισυφιδᾶν γενεᾶσ, μὴ μή, ἄναξ, ἔθ΄ ὧδ΄ ἐφάλοις κλισίαις ὄμμ΄ ἔχων κακὰν φάτιν ἄρῃ.   Χορός ἀλλ΄ ἄνα ἐξ ἑδράνων, ὅπου μακραίωνι στηρίζει ποτὲ τᾷδ΄ ἀγωνίῳ σχολᾷ ἄταν οὐρανίαν φλέγων. ἐχθρῶν δ΄ ὕβρις ὧδ΄ ἀτάρβητα ὁρμᾶται ἐν εὐανέμοις βάσσαισ, πάντων καγχαζόντων γλώσσαις βαρυάλγητα· ἐμοὶ δ΄ ἄχος ἕστακεν.     Τέκμησσα ναὸς ἀρωγοὶ τῆς Αἴαντοσ, γενεᾶς χθονίων ἀπ΄ ̓ερεχθειδῶν, ἔχομεν στοναχὰς οἱ κηδόμενοι τοῦ Τελαμῶνος τηλόθεν οἴκου. νῦν γὰρ ὁ δεινὸς μέγας ὠμοκρατὴς Αἴας θολερῷ κεῖται χειμῶνι νοσήσασ.  Χορός τί δ΄ ἐνήλλακται τῆς ἡμερίας νὺξ ἥδε βάροσ; παῖ τοῦ Φρυγίου Τελεύταντοσ, λέγ΄, ἐπεὶ σὲ λέχος δουριάλωτον στέρξας ἀνέχει θούριος Αἴασ· ὥστ΄ οὐκ ἂν ἄϊδρις ὑπείποισ.     Τέκμησσα πῶς δῆτα λέγω λόγον ἄρρητον; θανάτῳ γὰρ ἴσον βάρος ἐκπεύσει. μανίᾳ γὰρ ἁλοὺς ἡμὶν ὁ κλεινὸς νύκτερος Αἴας ἀπελωβήθη. τοιαῦτ΄ ἂν ἴδοις σκηνῆς ἔνδον χειροδάϊκτα σφάγι΄ αἱμοβαφῆ, κείνου χρηστήρια τἀνδρόσ.    Χορός οἵαν ἐδήλωσας ἀνέρος αἴθονος ἀγγελίαν ἄτλατον οὐδὲ φευκτάν, τῶν μεγάλων Δαναῶν ὕπο κλῃζομέναν, τὰν ὁ μέγας μῦθος ἀέξει. οἴμοι φοβοῦμαι τὸ προσέρπον· περίφαντος ἁνὴρ θανεῖται, παραπλάκτῳ χερὶ συγκατακτὰς κελαινοῖς ξίφεσιν βοτὰ καὶ βοτῆρας ἱππονώμασ.   Τέκμησσα ὤμοι· κεῖθεν κεῖθεν ἄρ΄ ἡμῖν δεσμῶτιν ἄγων ἤλυθε ποίμνην· ὧν τὴν μὲν ἔσω σφάζ΄ ἐπὶ γαίασ, τὰ δὲ πλευροκοπῶν δίχ΄ ἀνερρήγνυ. δύο δ΄ ἀργίποδας κριοὺς ἀνελὼν τοῦ μὲν κεφαλὴν καὶ γλῶσσαν ἄκραν ῥιπτεῖ θερίσασ, τὸν δ΄ ὀρθὸν ἄνω κίονι δήσας μέγαν ἱπποδέτην ῥυτῆρα λαβὼν παίει λιγυρᾷ μάστιγι διπλῇ, κακὰ δεννάζων ῥήμαθ΄, ἃ δαίμων κοὐδεὶς ἀνδρῶν ἐδίδαξεν.    Χορός ὥρα τιν΄ ἤδη τοι κρᾶτα καλύμμασι κρυψάμενον ποδοῖν κλοπὰν ἀρέσθαι ἢ θοὸν εἰρεσίας ζυγὸν ἑζόμενον ποντοπόρῳ ναὶ̈ μεθεῖναι. τοίας ἐρέσσουσιν ἀπειλὰς δικρατεῖς ̓ατρεῖδαι καθ΄ ἡμῶν· πεφόβημαι λιθόλευστον ̓́αρη ξυναλγεῖν μετὰ τοῦδε τυπείσ, τὸν αἶσ΄ ἄπλατος ἴσχει.   Τέκμησσα οὐκέτι· λαμπρᾶς γὰρ ἄτερ στεροπῆς ᾄξας ὀξὺς νότος ὣς λήγει, καὶ νῦν φρόνιμος νέον ἄλγος ἔχει· τὸ γὰρ ἐσλεύσσειν οἰκεῖα πάθη, μηδενὸς ἄλλου παραπράξαντοσ, μεγάλας ὀδύνας ὑποτείνει.      Χορός ἀλλ΄ εἰ πέπαυται, κάρτ΄ ἂν εὐτυχεῖν δοκῶ· φρούδου γὰρ ἤδη τοῦ κακοῦ μείων λόγοσ.   Τέκμησσα πότερα δ΄ ἄν, εἰ νέμοι τις αἵρεσιν, λάβοισ, φίλους ἀνιῶν αὐτὸς ἡδονὰς ἔχειν, ἢ κοινὸς ἐν κοινοῖσι λυπεῖσθαι ξυνών;   Χορός τό τοι διπλάζον, ὦ γύναι, μεῖζον κακόν.   Τέκμησσα ἡμεῖς ἄρ΄ οὐ νοσοῦντες ἀτώμεσθα νῦν.   Χορός πῶς τοῦτ΄ ἔλεξασ;  οὐ κάτοιδ΄ ὅπως λέγεισ.   Τέκμησσα ἁνὴρ ἐκεῖνοσ, ἡνίκ΄ ἦν ἐν τῇ νόσῳ, αὐτὸς μὲν ἥδεθ΄ οἷσιν εἴχετ΄ ἐν κακοῖσ, ἡμᾶς δὲ τοὺς φρονοῦντας ἠνία ξυνών· νῦν δ΄ ὡς ἔληξε κἀνέπνευσε τῆς νόσου, κεῖνός τε λύπῃ πᾶς ἐλήλαται κακῇ ἡμεῖς θ΄ ὁμοίως οὐδὲν ἧσσον ἢ πάροσ. ἆρ΄ ἔστι ταῦτα δὶς τόσ΄ ἐξ ἁπλῶν κακά;   Χορός ξύμφημι δή σοι καὶ δέδοικα μὴ ΄κ θεοῦ πληγή τις ἥκῃ.  πῶς γάρ, εἰ πεπαυμένος μηδέν τι μᾶλλον ἢ νοσῶν εὐφραίνεται;   Τέκμησσα ὡς ὧδ΄ ἐχόντων τῶνδ΄ ἐπίστασθαί σε χρή.   Χορός τίς γάρ ποτ΄ ἀρχὴ τοῦ κακοῦ προσέπτατο; δήλωσον ἡμῖν τοῖς ξυναλγοῦσιν τύχασ.    Τέκμησσα ἅπαν μαθήσει τοὔργον ὡς κοινωνὸς ὤν. κεῖνος γὰρ ἄκρας νυκτόσ, ἡνίχ΄ ἕσπεροι λαμπτῆρες οὐκέτ΄ ᾖθον, ἄμφηκες λαβὼν ἐμαίετ΄ ἔγχος ἐξόδους ἕρπειν κενάσ. κἀγὼ ΄πιπλήσσω καὶ λέγω· τί χρῆμα δρᾷσ, Αἴασ; τί τήνδ΄ ἄκλητος οὔθ΄ ὑπ΄ ἀγγέλων κληθεὶς ἀφορμᾷς πεῖραν οὔτε τοῦ κλύων σάλπιγγοσ; ἀλλὰ νῦν γε πᾶς εὕδει στρατόσ. ὁ δ΄ εἶπε πρός με βαί΄, ἀεὶ δ΄ ὑμνούμενα· γύναι, γυναιξὶ κόσμον ἡ σιγὴ φέρει. κἀγὼ μαθοῦσ΄ ἔληξ΄, ὁ δ΄ ἐσσύθη μόνοσ. καὶ τὰς ἐκεῖ μὲν οὐκ ἔχω λέγειν πάθασ· ἔσω δ΄ ἐσῆλθε συνδέτους ἄγων ὁμοῦ ταύρουσ, κύνας βοτῆρασ, εὔερόν  τ΄ ἄγραν. καὶ τοὺς μὲν ηὐχένιζε, τοὺς δ΄ ἄνω τρέπων ἔσφαζε κἀρράχιζε, τοὺς δὲ δεσμίους ᾐκίζεθ΄ ὥστε φῶτας ἐν ποίμναις πίτνων. τέλος δ΄ ὑπᾴξας διὰ θυρῶν σκιᾷ τινι λόγους ἀνέσπα, τοὺς μὲν ̓ατρειδῶν κάτα, τοὺς δ΄ ἀμφ΄ ̓οδυσσεῖ, συντιθεὶς γέλων πολύν, ὅσην κατ΄ αὐτῶν ὕβριν ἐκτίσαιτ΄ ἰών· κἄπειτ΄ ἐπᾴξας αὖθις ἐς δόμους πάλιν, ἔμφρων μόλις πως ξὺν χρόνῳ καθίσταται, καὶ πλῆρες ἄτης ὡς διοπτεύει στέγοσ, παίσας κάρα ΄θώϋξεν· ἐν δ΄ ἐρειπίοις νεκρῶν ἐρειφθεὶς ἕζετ΄ ἀρνείου φόνου, κόμην ἀπρὶξ ὄνυξι συλλαβὼν χερί. καὶ τὸν μὲν ἧστο πλεῖστον ἄφθογγος χρόνον· ἔπειτ΄ ἐμοὶ τὰ δείν΄ ἐπηπείλησ΄ ἔπη, εἰ μὴ φανοίην πᾶν τὸ συντυχὸν πάθοσ, κἀνήρετ΄ ἐν τῷ πράγματος κυροῖ ποτέ. κἀγώ, φίλοι, δείσασα τοὐξειργασμένον ἔλεξα πᾶν ὅσονπερ ἐξηπιστάμην. ὁ δ΄ εὐθὺς ἐξῴμωξεν οἰμωγὰς λυγράσ, ἃς οὔποτ΄ αὐτοῦ πρόσθεν εἰσήκουσ΄ ἐγώ· πρὸς γὰρ κακοῦ τε καὶ βαρυψύχου γόους τοιούσδ΄ ἀεί ποτ΄ ἀνδρὸς ἐξηγεῖτ΄ ἔχειν· ἀλλ΄ ἀψόφητος ὀξέων κωκυμάτων ὑπεστέναζε ταῦρος ὣς βρυχώμενοσ. νῦν δ΄ ἐν τοιᾷδε κείμενος κακῇ τύχῃ ἄσιτος ἁνήρ, ἄποτοσ, ἐν μέσοις βοτοῖς σιδηροκμῆσιν ἥσυχος θακεῖ πεσών· καὶ δῆλός ἐστιν ὥς τι δρασείων κακόν. τοιαῦτα γάρ πως καὶ λέγει κὠδύρεται. ἀλλ΄, ὦ φίλοι, τούτων γὰρ οὕνεκ΄ ἐστάλην, ἀρήξατ΄ εἰσελθόντεσ, εἰ δύνασθέ τι· φίλων γὰρ οἱ τοιοίδε νικῶνται λόγοισ.    Χορός Τέκμησσα, δεινά, παῖ Τελεύταντοσ, λέγεις ἡμῖν, τὸν ἄνδρα διαπεφοιβάσθαι κακοῖσ.   Αἴας ἰώ μοί μοι.   Τέκμησσα τάχ΄, ὡς ἔοικε, μᾶλλον· ἢ οὐκ ἠκούσατε Αἴαντος οἵαν τήνδε θωύ̈σσει βοήν;   Αἴας ἰώ μοί μοι.   Χορός ἁνὴρ ἔοικεν ἢ νοσεῖν ἢ τοῖς πάλαι νοσήμασιν ξυνοῦσι λυπεῖσθαι παρών.   Αἴας ἰὼ παῖ παῖ.   Τέκμησσα ὤμοι τάλαιν΄· Εὐρύσακεσ, ἀμφὶ σοὶ βοᾷ. τί ποτε μενοινᾷ; ποῦ ποτ΄ εἶ; τάλαιν΄ ἐγώ.   Αἴας Τεῦκρον καλῶ.  ποῦ Τεῦκροσ; ἢ τὸν εἰσαεὶ λεηλατήσει χρόνον, ἐγὼ δ΄ ἀπόλλυμαι;   Χορός ἁνὴρ φρονεῖν ἔοικεν.  ἀλλ΄ ἀνοίγετε. τάχ΄ ἄν τιν΄ αἰδῶ κἀπ΄ ἐμοὶ βλέψας λάβοι.   Τέκμησσα ἰδού, διοίγω· προσβλέπειν δ΄ ἔξεστί σοι τὰ τοῦδε πράγη, καὐτὸς ὡς ἔχων κυρεῖ.      Αἴας ἰὼ φίλοι ναυβάται, μόνοι ἐμῶν φίλων, μόνοι ἔτ΄ ἐμμένοντες ὀρθῷ νόμῳ, ἴδεσθέ μ΄ οἷον ἄρτι κῦμα φοινίας ὑπὸ ζάλης ἀμφίδρομον κυκλεῖται.  Χορός οἴμ΄ ὡς ἔοικας ὀρθὰ μαρτυρεῖν ἄγαν. δηλοῖ δὲ τοὔργον ὡς ἀφροντίστως ἔχει.    Αἴας ἰὼ γένος ναί̈ας ἀρωγὸν τέχνασ, ἅλιον ὃς ἐπέβας ἑλίσσων πλάταν, σέ τοι σέ τοι μόνον δέδορκα πημονὰν ἐπαρκέσοντ΄· ἀλλά με συνδάϊξον.  Χορός εὔφημα φώνει· μὴ κακὸν κακῷ διδοὺς ἄκοσ, πλέον τὸ πῆμα τῆς ἄτης τίθει.    Αἴας ὁρᾷς τὸν θρασύν, τὸν εὐκάρδιον, τὸν ἐν δαί̈οις ἄτρεστον μάχαισ, ἐν ἀφόβοις με θηρσὶ δεινὸν χέρασ; ὤμοι γέλωτοσ, οἷον ὑβρίσθην ἄρα. Τέκμησσα μή, δέσποτ΄ Αἴασ, λίσσομαί σ΄, αὔδα τάδε. Αἴας οὐκ ἐκτόσ; οὐκ ἄψορρον ἐκνεμεῖ πόδα; αἰαῖ αἰαῖ. Χορός ὦ πρὸς θεῶν ὕπεικε καὶ φρόνησον εὖ. Αἴας ὦ δύσμοροσ, ὃς χερὶ μὲν μεθῆκα τοὺς ἀλάστορασ, ἐν δ΄ ἑλίκεσσι βουσὶ καὶ κλυτοῖς πεσὼν αἰπολίοις ἐρεμνὸν αἷμ΄ ἔδευσα.   Χορός τί δῆτ΄ ἂν ἀλγοίης ἐπ΄ ἐξειργασμένοισ; οὐ γὰρ γένοιτ΄ ἂν ταῦθ΄ ὅπως οὐχ ὧδ΄ ἔχειν.    Αἴας ἰὼ πάνθ΄ ὁρῶν ἁπάντων τ΄ ἀεὶ           κακῶν ὄργανον, τέκνον Λαρτίου, κακοπινέστατόν τ΄ ἄλημα στρατοῦ, ἦ που πολὺν γέλωθ΄ ὑφ΄ ἡδονῆς ἄγεισ. Χορός ξύν τοι θεῷ πᾶς καὶ γελᾷ κὠδύρεται. Αἴας ἴδοιμι μήν νιν, καίπερ ὧδ΄ ἀτώμενοσ. ἰώ μοί μοι. Χορός μηδὲν μέγ΄ εἴπῃσ· οὐχ ὁρᾷς ἵν΄ εἶ κακοῦ; Αἴας ὦ Ζεῦ, προγόνων προπάτωρ, πῶς ἂν τὸν αἱμυλώτατον, ἐχθρὸν ἄλημα, τούς τε δισσάρχας ὀλέσσας βασιλῆς τέλος θάνοιμι καὐτόσ;   Τέκμησσα ὅταν κατεύχῃ ταῦθ΄, ὁμοῦ κἀμοὶ θανεῖν εὔχου· τί γὰρ δεῖ ζῆν με σοῦ τεθνηκότοσ;    Αἴας ἰὼ σκότοσ, ἐμὸν φάοσ, ἔρεβος ὦ φαεννότατον, ὡς ἐμοί, ἕλεσθ΄ ἕλεσθέ μ΄ οἰκήτορα, ἕλεσθέ μ΄· οὔτε γὰρ θεῶν γένος οὔθ΄ ἁμερίων ἔτ΄ ἄξιος βλέπειν τιν΄ εἰς ὄνασιν ἀνθρώπων. ἀλλά μ΄ ἁ Διὸς ἀλκίμα θεὸς ὀλέθρι΄ αἰκίζει. ποῖ τις οὖν φύγῃ; ποῖ μολὼν μενῶ; εἰ τὰ μὲν φθίνει, φίλοι, τοιοῖσδ΄ ὁμοῦ πέλασ, μώραις δ΄ ἄγραις προσκείμεθα, πᾶς δὲ στρατὸς δίπαλτος ἄν με χειρὶ φονεύοι.   Τέκμησσα ὦ δυστάλαινα, τοιάδ΄ ἄνδρα χρήσιμον φωνεῖν, ἃ πρόσθεν οὗτος οὐκ ἔτλη ποτ΄ ἄν.    Αἴας ἰὼ πόροι ἁλίρροθοι πάραλά τ΄ ἄντρα καὶ νέμος ἐπάκτιον, πολὺν πολύν με δαρόν τε δὴ κατείχετ΄ ἀμφὶ Τροίαν χρόνον· ἀλλ΄ οὐκέτι μ΄, οὐκ ἔτ΄ ἀμπνοὰς ἔχοντα· τοῦτό τις φρονῶν ἴστω. ὦ Σκαμάνδριοι γείτονες ῥοαί, εὔφρονες ̓αργείοισ, οὐκέτ΄ ἄνδρα μὴ τόνδ΄ ἴδητ΄, ἔπος ἐξερῶ μέγ΄, οἷον οὔτινα Τροία στρατοῦ δέρχθη χθονὸς μολόντ΄ ἀπὸ ̔ελλανίδοσ· τανῦν δ΄ ἄτιμος ὧδε πρόκειμαι.   Χορός οὔτοι σ΄ ἀπείργειν οὐδ΄ ὅπως ἐῶ λέγειν ἔχω, κακοῖς τοιοῖσδε συμπεπτωκότα.      Αἴας αἰαῖ· τίς ἄν ποτ΄ ᾤεθ΄ ὧδ΄ ἐπώνυμον τοὐμὸν ξυνοίσειν ὄνομα τοῖς ἐμοῖς κακοῖσ; νῦν γὰρ πάρεστι καὶ δὶς αἰάζειν ἐμοὶ καὶ τρίσ· τοιούτοις γὰρ κακοῖς ἐντυγχάνω· ὅτου πατὴρ μὲν τῆσδ΄ ἀπ΄ ̓ιδαίας χθονὸς τὰ πρῶτα καλλιστεῖ΄ ἀριστεύσας στρατοῦ πρὸς οἶκον ἦλθε πᾶσαν εὔκλειαν φέρων· ἐγὼ δ΄ ὁ κείνου παῖσ, τὸν αὐτὸν ἐς τόπον Τροίας ἐπελθὼν οὐκ ἐλάσσονι σθένει οὐδ΄ ἔργα μείω χειρὸς ἀρκέσας ἐμῆσ, ἄτιμος ̓αργείοισιν ὧδ΄ ἀπόλλυμαι. καίτοι τοσοῦτόν γ΄ ἐξεπίστασθαι δοκῶ· εἰ ζῶν ̓αχιλλεὺς τῶν ὅπλων τῶν ὧν πέρι κρίνειν ἔμελλε κράτος ἀριστείας τινί, οὐκ ἄν τις αὔτ΄ ἔμαρψεν ἄλλος ἀντ΄ ἐμοῦ. νῦν δ΄ αὔτ΄ ̓ατρεῖδαι φωτὶ παντουργῷ φρένας ἔπραξαν, ἀνδρὸς τοῦδ΄ ἀπώσαντες κράτη. κεἰ μὴ τόδ΄ ὄμμα καὶ φρένες διάστροφοι γνώμης ἀπῇξαν τῆς ἐμῆσ, οὐκ ἄν ποτε δίκην κατ΄ ἄλλου φωτὸς ὧδ΄ ἐψήφισαν. νῦν δ΄ ἡ Διὸς γοργῶπις ἀδάματος θεὰ ἤδη μ΄ ἐπ΄ αὐτοῖς χεῖρ΄ ἐπεντύνοντ΄ ἐμὴν ἔσφηλεν, ἐμβαλοῦσα λυσσώδη νόσον, ὥστ΄ ἐν τοιοῖσδε χεῖρας αἱμάξαι βοτοῖσ· κεῖνοι δ΄ ἐπεγγελῶσιν ἐκπεφευγότεσ, ἐμοῦ μὲν οὐχ ἑκόντοσ· εἰ δέ τις θεῶν βλάπτοι, φύγοι τἂν χὠ κακὸς τὸν κρείσσονα. καὶ νῦν τί χρὴ δρᾶν; ὅστις ἐμφανῶς θεοῖς ἐχθαίρομαι, μισεῖ δέ μ΄ ̔ελλήνων στρατόσ, ἔχθει δὲ Τροία πᾶσα καὶ πεδία τάδε. πότερα πρὸς οἴκουσ, ναυλόχους λιπὼν ἕδρας μόνους τ΄ ̓ατρείδασ, πέλαγος Αἰγαῖον περῶ; καὶ ποῖον ὄμμα πατρὶ δηλώσω φανεὶς Τελαμῶνι; πῶς με τλήσεταί ποτ΄ εἰσιδεῖν γυμνὸν φανέντα τῶν ἀριστείων ἄτερ, ὧν αὐτὸς ἔσχε στέφανον εὐκλείας μέγαν; οὐκ ἔστι τοὔργον τλητόν.  ἀλλὰ δῆτ΄ ἰὼν πρὸς ἔρυμα Τρώων, ξυμπεσὼν μόνος μόνοις καὶ δρῶν τι χρηστόν, εἶτα λοίσθιον θάνω; ἀλλ΄ ὧδέ γ΄ ̓ατρείδας ἂν εὐφράναιμί που. οὐκ ἔστι ταῦτα.   πεῖρά τις ζητητέα τοιάδ΄ ἀφ΄ ἧς γέροντι δηλώσω πατρὶ μή τοι φύσιν γ΄ ἄσπλαγχνος ἐκ κείνου γεγώσ. αἰσχρὸν γὰρ ἄνδρα τοῦ μακροῦ χρῄζειν βίου, κακοῖσιν ὅστις μηδὲν ἐξαλλάσσεται. τί γὰρ παρ΄ ἦμαρ ἡμέρα τέρπειν ἔχει προσθεῖσα κἀναθεῖσα τοῦ γε κατθανεῖν; οὐκ ἂν πριαίμην οὐδενὸς λόγου βροτὸν ὅστις κεναῖσιν ἐλπίσιν θερμαίνεται· ἀλλ΄ ἢ καλῶς ζῆν ἢ καλῶς τεθνηκέναι τὸν εὐγενῆ χρή.  πάντ΄ ἀκήκοας λόγον.    Χορός οὐδεὶς ἐρεῖ ποθ΄ ὡς ὑπόβλητον λόγον, Αἴασ, ἔλεξασ, ἀλλὰ τῆς σαυτοῦ φρενόσ· παῦσαί γε μέντοι καὶ δὸς ἀνδράσιν φίλοις γνώμης κρατῆσαι, τάσδε φροντίδας μεθείσ.   Τέκμησσα ὦ δέσποτ΄ Αἴασ, τῆς ἀναγκαίας τύχης οὐκ ἔστιν οὐδὲν μεῖζον ἀνθρώποις κακόν. ἐγὼ δ΄ ἐλευθέρου μὲν ἐξέφυν πατρόσ, εἴπερ τινὸς σθένοντος ἐν πλούτῳ Φρυγῶν· νῦν δ΄ εἰμὶ δούλη· θεοῖς γὰρ ὧδ΄ ἔδοξέ που καὶ σῇ μάλιστα χειρί.   τοιγαροῦν, ἐπεὶ τὸ σὸν λέχος ξυνῆλθον, εὖ φρονῶ τὰ σά, καί σ΄ ἀντιάζω πρός τ΄ ἐφεστίου Διὸς εὐνῆς τε τῆς σῆσ, ᾗ συνηλλάχθης ἐμοί, μή μ΄ ἀξιώσῃς βάξιν ἀλγεινὴν λαβεῖν τῶν σῶν ὑπ΄ ἐχθρῶν, χειρίαν ἐφείς τινι. ᾗ γὰρ θάνῃς σὺ καὶ τελευτήσας ἀφῇσ, ταύτῃ νόμιζε κἀμὲ τῇ τόθ΄ ἡμέρᾳ βίᾳ ξυναρπασθεῖσαν ̓αργείων ὕπο ξὺν παιδὶ τῷ σῷ δουλίαν ἕξειν τροφήν. καί τις πικρὸν πρόσφθεγμα δεσποτῶν ἐρεῖ λόγοις ἰάπτων· ἴδετε τὴν ὁμευνέτιν Αἴαντοσ, ὃς μέγιστον ἴσχυσεν στρατοῦ, οἵας λατρείας ἀνθ΄ ὅσου ζήλου τρέφει. τοιαῦτ΄ ἐρεῖ τισ· κἀμὲ μὲν δαίμων ἐλᾷ, σοὶ δ΄ αἰσχρὰ τἄπη ταῦτα καὶ τῷ σῷ γένει. ἀλλ΄ αἴδεσαι μὲν πατέρα τὸν σὸν ἐν λυγρῷ γήρᾳ προλείπων, αἴδεσαι δὲ μητέρα πολλῶν ἐτῶν κληροῦχον, ἥ σε πολλάκις θεοῖς ἀρᾶται ζῶντα πρὸς δόμους μολεῖν· οἴκτιρε δ΄, ὦναξ, παῖδα τὸν σόν, εἰ νέας τροφῆς στερηθεὶς σοῦ διοίσεται μόνος ὑπ΄ ὀρφανιστῶν μὴ φίλων, ὅσον κακὸν κείνῳ τε κἀμοὶ τοῦθ΄, ὅταν θάνῃσ, νεμεῖσ. ἐμοὶ γὰρ οὐκέτ΄ ἔστιν εἰς ὅ τι βλέπω πλὴν σοῦ.  σὺ γάρ μοι πατρίδ΄ ᾔστωσας δόρει, καὶ μητέρ΄ ἄλλη μοῖρα τὸν φύσαντά τε καθεῖλεν ̔́αιδου θανασίμους οἰκήτορασ. τίς δῆτ΄ ἐμοὶ γένοιτ΄ ἂν ἀντὶ σοῦ πατρίσ; τίς πλοῦτοσ; ἐν σοὶ πᾶσ΄ ἔγωγε σῴζομαι. ἀλλ΄ ἴσχε κἀμοῦ μνῆστιν· ἀνδρί τοι χρεὼν μνήμην προσεῖναι, τερπνὸν εἴ τί που πάθοι. χάρις χάριν γάρ ἐστιν ἡ τίκτουσ΄ ἀεί· ὅτου δ΄ ἀπορρεῖ μνῆστις εὖ πεπονθότοσ, οὐκ ἂν γένοιτ΄ ἔθ΄ οὗτος εὐγενὴς ἀνήρ.    Χορός Αἴασ, ἔχειν σ΄ ἂν οἶκτον ὡς κἀγὼ φρενὶ θέλοιμ΄ ἄν· αἰνοίης γὰρ ἂν τὰ τῆσδ΄ ἔπη.   Αἴας καὶ κάρτ΄ ἐπαίνου τεύξεται πρὸς γοῦν ἐμοῦ, ἐὰν μόνον τὸ ταχθὲν εὖ τολμᾷ τελεῖν.   Τέκμησσα ἀλλ΄ ὦ φίλ΄ Αἴασ, πάντ΄ ἔγωγε πείσομαι.   Αἴας κόμιζέ νύν μοι παῖδα τὸν ἐμόν, ὡς ἴδω.   Τέκμησσα καὶ μὴν φόβοισί γ΄ αὐτὸν ἐξελυσάμην.   Αἴας ἐν τοῖσδε τοῖς κακοῖσιν; ἢ τί μοι λέγεισ;   Τέκμησσα μὴ σοί γέ που δύστηνος ἀντήσας θάνοι.   Αἴας πρέπον γέ τἂν ἦν δαίμονος τοὐμοῦ τόδε.   Τέκμησσα ἀλλ΄ οὖν ἐγὼ ΄φύλαξα τοῦτό γ΄ ἀρκέσαι.   Αἴας ἐπῄνεσ΄ ἔργον καὶ πρόνοιαν ἣν ἔθου.   Τέκμησσα τί δῆτ΄ ἂν ὡς ἐκ τῶνδ΄ ἂν ὠφελοῖμί σε;   Αἴας δός μοι προσειπεῖν αὐτὸν ἐμφανῆ τ΄ ἰδεῖν.   Τέκμησσα καὶ μὴν πέλας γε προσπόλοις φυλάσσεται.   Αἴας τί δῆτα μέλλει μὴ οὐ παρουσίαν ἔχειν;   Τέκμησσα ὦ παῖ, πατὴρ καλεῖ σε.  δεῦρο προσπόλων ἄγ΄ αὐτὸν ὅσπερ χερσὶν εὐθύνων κυρεῖσ.   Αἴας ἕρποντι φωνεῖς ἢ λελειμμένῳ λόγων;   Τέκμησσα καὶ δὴ κομίζει προσπόλων ὅδ΄ ἐγγύθεν.    Αἴας αἶρ΄ αὐτόν, αἶρε δεῦρο· ταρβήσει γὰρ οὒ νεοσφαγῆ που τόνδε προσλεύσσων φόνον, εἴπερ δικαίως ἔστ΄ ἐμὸς τὰ πατρόθεν. ἀλλ΄ αὐτίκ΄ ὠμοῖς αὐτὸν ἐν νόμοις πατρὸς δεῖ πωλοδαμνεῖν κἀξομοιοῦσθαι φύσιν. ὦ παῖ, γένοιο πατρὸς εὐτυχέστεροσ, τὰ δ΄ ἄλλ΄ ὅμοιοσ· καὶ γένοι΄ ἂν οὐ κακόσ. καίτοι σε καὶ νῦν τοῦτό γε ζηλοῦν ἔχω, ὁθούνεκ΄ οὐδὲν τῶνδ΄ ἐπαισθάνει κακῶν· ἐν τῷ φρονεῖν γὰρ μηδὲν ἥδιστος βίοσ, τὸ μὴ φρονεῖν γὰρ κάρτ΄ ἀνώδυνον κακόν ἕως τὸ χαίρειν καὶ τὸ λυπεῖσθαι μάθῃσ. ὅταν δ΄ ἵκῃ πρὸς τοῦτο, δεῖ σ΄ ὅπως πατρὸς δείξεις ἐν ἐχθροῖσ, οἷος ἐξ οἵου ΄τράφησ. τέως δὲ κούφοις πνεύμασιν βόσκου, νέαν ψυχὴν ἀτάλλων, μητρὶ τῇδε χαρμονήν. οὔτοι σ΄  ̓αχαιῶν, οἶδα, μή τις ὑβρίσῃ στυγναῖσι λώβαισ, οὐδὲ χωρὶς ὄντ΄ ἐμοῦ. τοῖον πυλωρὸν φύλακα Τεῦκρον ἀμφί σοι λείψω τροφῆ τ΄ ἄοκνον ἔμπα, κεἰ τανῦν τηλωπὸς οἰχνεῖ, δυσμενῶν θήραν ἔχων. ἀλλ΄, ἄνδρες ἀσπιστῆρεσ, ἐνάλιος λεώσ, ὑμῖν τε κοινὴν τήνδ΄ ἐπισκήπτω χάριν, κείνῳ τ΄ ἐμὴν ἀγγείλατ΄ ἐντολήν, ὅπως τὸν παῖδα τόνδε πρὸς δόμους ἐμοὺς ἄγων Τελαμῶνι δείξει μητρί τ΄, ̓εριβοίᾳ λέγω, ὥς σφιν γένηται γηροβοσκὸς εἰσαεί, μέχρις οὗ μυχοὺς κίχωσι τοῦ κάτω θεοῦ, καὶ τἀμὰ τεύχη μήτ΄ ἀγωνάρχαι τινὲς θήσουσ΄ ̓αχαιοῖς μήθ΄ ὁ λυμεὼν ἐμόσ. ἀλλ΄ αὐτό μοι σύ, παῖ, λαβὼν ἐπώνυμον, Εὐρύσακεσ, ἴσχε διὰ πολυρράφου στρέφων πόρπακοσ, ἑπτάβοιον ἄρρηκτον σάκοσ· τὰ δ΄ ἄλλα τεύχη κοίν΄ ἐμοὶ τεθάψεται. ἀλλ΄ ὡς τάχος τὸν παῖδα τόνδ΄ ἤδη δέχου καὶ δῶμα πάκτου, μηδ΄ ἐπισκήνους γόους δάκρυε· κάρτα τοι φιλοίκτιστον γυνή. πύκαζε θᾶσσον· οὐ πρὸς ἰατροῦ σοφοῦ θρηνεῖν ἐπῳδὰς πρὸς τομῶντι πήματι.    Χορός δέδοικ΄ ἀκούων τήνδε τὴν προθυμίαν· οὐ γάρ μ΄ ἀρέσκει γλῶσσά σου τεθηγμένη.   Τέκμησσα ὦ δέσποτ΄ Αἴασ, τί ποτε δρασείεις φρενί;   Αἴας μὴ κρῖνε, μὴ ΄ξέταζε· σωφρονεῖν καλόν.   Τέκμησσα οἴμ΄ ὡς ἀθυμῶ· καί σε πρὸς τοῦ σοῦ τέκνου καὶ θεῶν ἱκνοῦμαι, μὴ προδοὺς ἡμᾶς γένῃ.   Αἴας ἄγαν γε λυπεῖσ· οὐ κάτοισθ΄ ἐγὼ θεοῖς ὡς οὐδὲν ἀρκεῖν εἴμ΄ ὀφειλέτης ἔτι;   Τέκμησσα εὔφημα φώνει.   Αἴας τοῖς ἀκούουσιν λέγε.   Τέκμησσα σὺ δ΄ οὐχὶ πείσει;   Αἴας πόλλ΄ ἄγαν ἤδη θροεῖσ.   Τέκμησσα ταρβῶ γάρ, ὦναξ.   Αἴας οὐ ξυνέρξεθ΄ ὡς τάχοσ;   Τέκμησσα πρὸς θεῶν, μαλάσσου.   Αἴας μῶρά μοι δοκεῖς φρονεῖν, εἰ τοὐμὸν ἦθος ἄρτι παιδεύειν νοεῖσ.      Χορός ὦ κλεινὰ Σαλαμίσ, σὺ μέν που ναίεις ἁλίπλακτοσ, εὐδαίμων, πᾶσιν περίφαντος ἀεί· ἐγὼ δ΄ ὁ τλάμων παλαιὸς ἀφ΄ οὗ χρόνος ̓ιδαῖα μίμνων λειμώνι΄ ἔπαυλα μηνῶν ἀνήριθμος αἰὲν εὐνῶμαι χρόνῳ τρυχόμενοσ, κακὰν ἐλπίδ΄ ἔχων ἔτι μέ ποτ΄ ἀνύσειν τὸν ἀπότροπον ἀί̈δηλον ̔́αιδαν.   Χορός καί μοι δυσθεράπευτος Αἴας ξύνεστιν ἔφεδροσ, ὤμοι μοι, θείᾳ μανίᾳ ξύναυλοσ· ὃν ἐξεπέμψω πρὶν δή ποτε θουρίῳ κρατοῦντ΄ ἐν ̓́αρει· νῦν δ΄ αὖ φρενὸς οἰοβώτας φίλοις μέγα πένθος ηὕρηται. τὰ πρὶν δ΄ ἔργα χεροῖν μεγίστας ἀρετᾶς ἄφιλα παρ΄ ἀφίλοις ἔπεσ΄ ἔπεσε μελέοις ̓ατρείδαισ.   Χορός ἦ που παλαιᾷ μὲν σύντροφος ἁμέρᾳ, λευκῷ δὲ γήρᾳ μάτηρ νιν ὅταν νοσοῦντα φρενομόρως ἀκούσῃ, αἴλινον αἴλινον οὐδ΄ οἰκτρᾶς γόον ὄρνιθος ἀηδοῦς ἥσει δύσμοροσ, ἀλλ΄ ὀξυτόνους μὲν ᾠδὰς θρηνήσει, χερόπλακτοι δ΄ ἐν στέρνοισι πεσοῦνται δοῦποι καὶ πολιᾶς ἄμυγμα χαίτασ.   Χορός κρείσσων παρ΄ ̔́αιδᾳ κεύθων ὁ νοσῶν μάταν, ὃς ἐκ πατρῴας ἥκων γενεᾶς ἄριστος πολυπόνων ̓αχαιῶν, οὐκέτι συντρόφοις ὀργαῖς ἔμπεδοσ, ἀλλ΄ ἐκτὸς ὁμιλεῖ. ὦ τλᾶμον πάτερ, οἵαν σε μένει πυθέσθαι παιδὸς δύσφορον ἄταν, ἃν οὔπω τις ἔθρεψεν αἰὼν Αἰακιδᾶν ἄτερθε τοῦδε.     Αἴας ἅπανθ΄ ὁ μακρὸς κἀναρίθμητος χρόνος φύει τ΄ ἄδηλα καὶ φανέντα κρύπτεται· κοὐκ ἔστ΄ ἄελπτον οὐδέν, ἀλλ΄ ἁλίσκεται χὠ δεινὸς ὅρκος χαἰ περισκελεῖς φρένεσ. κἀγὼ γάρ, ὃς τὰ δείν΄ ἐκαρτέρουν τότε, βαφῇ σίδηρος ὣς ἐθηλύνθην στόμα πρὸς τῆσδε τῆς γυναικόσ· οἰκτίρω δέ νιν χήραν παρ΄ ἐχθροῖς παῖδά τ΄ ὀρφανὸν λιπεῖν. ἀλλ΄ εἶμι πρός τε λουτρὰ καὶ παρακτίους λειμῶνασ, ὡς ἂν λύμαθ΄ ἁγνίσας ἐμὰ μῆνιν βαρεῖαν ἐξαλύξωμαι θεᾶσ· μολών τε χῶρον ἔνθ΄ ἂν ἀστιβῆ κίχω, κρύψω τόδ΄ ἔγχος τοὐμόν, ἔχθιστον βελῶν, γαίας ὀρύξας ἔνθα μή τις ὄψεται· ἀλλ΄ αὐτὸ νὺξ ̔́αιδης τε σῳζόντων κάτω. ἐγὼ γὰρ ἐξ οὗ χειρὶ τοῦτ΄ ἐδεξάμην παρ΄ ̔́εκτορος δώρημα δυσμενεστάτου, οὔπω τι κεδνὸν ἔσχον ̓αργείων πάρα. ἀλλ΄ ἔστ΄ ἀληθὴς ἡ βροτῶν παροιμία, ἐχθρῶν ἄδωρα δῶρα κοὐκ ὀνήσιμα. τοιγὰρ τὸ λοιπὸν εἰσόμεσθα μὲν θεοῖς εἴκειν, μαθησόμεσθα δ΄ ̓ατρείδας σέβειν. ἄρχοντές εἰσιν, ὥσθ΄ ὑπεικτέον.  τί μήν; καὶ γὰρ τὰ δεινὰ καὶ τὰ καρτερώτατα ἕτοιμ΄ ὑπείκει· τοῦτο μὲν νιφοστιβεῖς χειμῶνες ἐκχωροῦσιν εὐκάρπῳ θέρει· ἐξίσταται δὲ νυκτὸς αἰανὴς κύκλος τῇ λευκοπώλῳ φέγγος ἡμέρᾳ φλέγειν· δεινῶν τ΄ ἄημα πνευμάτων ἐκοίμισε στένοντα πόντον· ἐν δ΄ ὁ παγκρατὴς ὕπνος λύει πεδήσασ, οὐδ΄ ἀεὶ λαβὼν ἔχει. ἡμεῖς δὲ πῶς οὐ γνωσόμεσθα σωφρονεῖν; ἔγωγ΄· ἐπίσταμαι γὰρ ἀρτίως ὅτι ὅ τ΄ ἐχθρὸς ἡμῖν ἐς τοσόνδ΄ ἐχθαρτέοσ, ὡς καὶ φιλήσων αὖθισ, ἔς τε τὸν φίλον τοσαῦθ΄ ὑπουργῶν ὠφελεῖν βουλήσομαι, ὡς αἰὲν οὐ μενοῦντα· τοῖς πολλοῖσι γὰρ βροτῶν ἄπιστός ἐσθ΄ ἑταιρείας λιμήν. ἀλλ΄ ἀμφὶ μὲν τούτοισιν εὖ σχήσει· σὺ δὲ ἔσω θεοῖς ἐλθοῦσα διὰ τάχουσ, γύναι, εὔχου τελεῖσθαι τοὐμὸν ὧν ἐρᾷ κέαρ. ὑμεῖς δ΄, ἑταῖροι, ταὐτὰ τῇδέ μοι τάδε τιμᾶτε, Τεύκρῳ τ΄, ἢν μόλῃ, σημήνατε μέλειν μὲν ἡμῶν, εὐνοεῖν δ΄ ὑμῖν ἅμα. ἐγὼ γὰρ εἶμ΄ ἐκεῖσ΄ ὅποι πορευτέον· ὑμεῖς δ΄ ἃ φράζω δρᾶτε, καὶ τάχ΄ ἄν μ΄ ἴσως πύθοισθε, κεἰ νῦν δυστυχῶ, σεσωσμένον.      Χορός ἔφριξ΄ ἔρωτι, περιχαρὴς δ΄ ἀνεπτόμαν. ἰὼ ἰὼ Πὰν Πάν, ὦ Πὰν Πὰν ἁλίπλαγκτε, Κυλλανίας χιονοκτύπου πετραίας ἀπὸ δειράδος φάνηθ΄, ὦ θεῶν χοροποί΄ ἄναξ, ὅπως μοι Νύσια Κνώσι΄ ὀρχήματ΄ αὐτοδαῆ ξυνὼν ἰάψῃσ· νῦν γὰρ ἐμοὶ μέλει χορεῦσαι. ̓ικαρίων δ΄ ὑπὲρ πελαγέων μολὼν ἄναξ ̓απόλλων ὁ Δάλιος εὔγνωστος ἐμοὶ ξυνείη διὰ παντὸς εὔφρων.   Χορός ἔλυσεν αἰνὸν ἄχος ἀπ΄ ὀμμάτων ̓́αρησ. ἰὼ ἰώ, νῦν αὖ, νῦν, ὦ Ζεῦ, πάρα λευκὸν εὐάμερον πελάσαι φάος θοᾶν ὠκυάλων νεῶν, ὅτ΄ Αἴας λαθίπονος πάλιν, θεῶν δ΄ αὖ πάνθυτα θέσμι΄ ἐξήνυσ΄ εὐνομίᾳ σέβων μεγίστᾳ. πάνθ΄ ὁ μέγας χρόνος μαραίνει, κοὐδὲν ἀναύδατον φατίσαιμ΄ ἄν, εὖτέ γ΄ ἐξ ἀέλπτων Αἴας μετανεγνώσθη θυμοῦ τ΄ ̓ατρείδαις μεγάλων τε νεικέων.     ̓́αγγελος ἄνδρες φίλοι, τὸ πρῶτον ἀγγεῖλαι θέλω· Τεῦκρος πάρεστιν ἄρτι Μυσίων ἀπὸ κρημνῶν· μέσον δὲ προσμολὼν στρατήγιον κυδάζεται τοῖς πᾶσιν ̓αργείοις ὁμοῦ. στείχοντα γὰρ πρόσωθεν αὐτὸν ἐν κύκλῳ μαθόντες ἀμφέστησαν, εἶτ΄ ὀνείδεσιν ἤρασσον ἔνθεν κἄνθεν οὔτις ἔσθ΄ ὃς οὔ, τὸν τοῦ μανέντος κἀπιβουλευτοῦ στρατοῦ ξύναιμον ἀποκαλοῦντεσ, ὡς οὐκ ἀρκέσοι τὸ μὴ οὐ πέτροισι πᾶς καταξανθεὶς θανεῖν· ὥστ΄ εἰς τοσοῦτον ἦλθον ὥστε καὶ χεροῖν κολεῶν ἐρυστὰ διεπεραιώθη ξίφη. λήγει δ΄ ἔρις δραμοῦσα τοῦ προσωτάτω ἀνδρῶν γερόντων ἐν ξυναλλαγῇ λόγου. ἀλλ΄ ἡμὶν Αἴας ποῦ ΄στιν, ὡς φράσω τάδε; τοῖς κυρίοις γὰρ πάντα χρὴ δηλοῦν λόγον.   Χορός οὐκ ἔνδον, ἀλλὰ φροῦδος ἀρτίωσ, νέας βουλὰς νέοισιν ἐγκαταζεύξας τρόποισ.   ̓́αγγελος ἰοὺ ἰού· βραδεῖαν ἡμᾶς ἆρ΄ ὁ τήνδε τὴν ὁδὸν πέμπων ἔπεμψεν ἢ ΄φάνην ἐγὼ βραδύσ.   Χορός τί δ΄ ἐστὶ χρείας τῆσδ΄ ὑπεσπανισμένον;   ̓́αγγελος τὸν ἄνδρ΄ ἀπηύδα Τεῦκρος ἔνδοθεν στέγης μὴ ΄ξω παρήκειν, πρὶν παρὼν αὐτὸς τύχῃ.   Χορός ἀλλ΄ οἴχεταί τοι, πρὸς τὸ κέρδιστον τραπεὶς γνώμησ, θεοῖσιν ὡς καταλλαχθῇ χόλου.   ̓́αγγελος ταῦτ΄ ἐστὶ τἄπη μωρίας πολλῆς πλέα, εἴπερ τι Κάλχας εὖ φρονῶν μαντεύεται.   Χορός ποῖον; τί δ΄ εἰδὼς τοῦδε πράγματος πάρει;    ̓́αγγελος τοσοῦτον οἶδα καὶ παρὼν ἐτύγχανον. ἐκ γὰρ συνέδρου καὶ τυραννικοῦ κύκλου Κάλχας μεταστὰς οἶος ̓ατρειδῶν δίχα, εἰς χεῖρα Τεύκρου δεξιὰν φιλοφρόνως θεὶς εἶπε κἀπέσκηψε, παντοίᾳ τέχνῃ εἶρξαι κατ΄ ἦμαρ τοὐμφανὲς τὸ νῦν τόδε Αἴανθ΄ ὑπὸ σκηναῖσι μηδ΄ ἀφέντ΄ ἐᾶν, εἰ ζῶντ΄ ἐκεῖνον εἰσιδεῖν θέλοι ποτέ. ἐλᾷ γὰρ αὐτὸν τῇδε θἠμέρᾳ μόνῃ δίας ̓αθάνας μῆνισ, ὡς ἔφη λέγων. τὰ γὰρ περισσὰ κἀνόνητα σώματα πίπτειν βαρείαις πρὸς θεῶν δυσπραξίαις ἔφασχ΄ ὁ μάντισ, ὅστις ἀνθρώπου φύσιν βλαστὼν ἔπειτα μὴ κατ΄ ἄνθρωπον φρονῇ. κεῖνος δ΄ ἀπ΄ οἴκων εὐθὺς ἐξορμώμενος ἄνους καλῶς λέγοντος ηὑρέθη πατρόσ. ὁ μὲν γὰρ αὐτὸν ἐννέπει· τέκνον, δόρει βούλου κρατεῖν μέν, σὺν θεῷ δ΄ ἀεὶ κρατεῖν. ὁ δ΄ ὑψικόμπως κἀφρόνως ἠμείψατο· πάτερ, θεοῖς μὲν κἂν ὁ μηδὲν ὢν ὁμοῦ κράτος κατακτήσαιτ΄· ἐγὼ δὲ καὶ δίχα κείνων πέποιθα τοῦτ΄ ἐπισπάσειν κλέοσ. τοσόνδ΄ ἐκόμπει μῦθον.  εἶτα δεύτερον δίας ̓αθάνασ, ἡνίκ΄ ὀτρύνουσά νιν ηὐδᾶτ΄ ἐπ΄ ἐχθροῖς χεῖρα φοινίαν τρέπειν, τότ΄ ἀντιφωνεῖ δεινὸν ἄρρητόν τ΄ ἔποσ· ἄνασσα, τοῖς ἄλλοισιν ̓αργείων πέλας ἵστω, καθ΄ ἡμᾶς δ΄ οὔποτ΄ ἐκρήξει μάχη. τοιοῖσδέ τοι λόγοισιν ἀστεργῆ θεᾶς ἐκτήσατ΄ ὀργήν, οὐ κατ΄ ἄνθρωπον φρονῶν. ἀλλ΄ εἴπερ ἔστι τῇδε θἠμέρᾳ, τάχ΄ ἂν γενοίμεθ΄ αὐτοῦ σὺν θεῷ σωτήριοι. τοσαῦθ΄ ὁ μάντις εἶφ΄· ὁ δ΄ εὐθὺς ἐξ ἕδρας πέμπει με σοὶ φέροντα τάσδ΄ ἐπιστολὰς Τεῦκρος φυλάσσειν.  εἰ δ΄ ἀπεστερήμεθα, οὐκ ἔστιν ἁνὴρ κεῖνοσ, εἰ Κάλχας σοφόσ.    Χορός ὦ δαί̈α Τέκμησσα, δύσμορον γένοσ, ὅρα μολοῦσα τόνδ΄ ὁποῖ΄ ἔπη θροεῖ· ξυρεῖ γὰρ ἐν χρῷ τοῦτο μὴ χαίρειν τινά.   Τέκμησσα τί μ΄ αὖ τάλαιναν, ἀρτίως πεπαυμένην  κακῶν ἀτρύτων, ἐξ ἕδρας ἀνίστατε;   Χορός τοῦδ΄ εἰσάκουε τἀνδρόσ, ὡς ἥκει φέρων Αἴαντος ἡμῖν πρᾶξιν ἣν ἤλγησ΄ ἐγώ.   Τέκμησσα οἴμοι, τί φήσ, ἄνθρωπε; μῶν ὀλώλαμεν;   ̓́αγγελος οὐκ οἶδα τὴν σὴν πρᾶξιν, Αἴαντος δ΄ ὅτι, θυραῖος εἴπερ ἐστίν, οὐ θαρσῶ πέρι.   Τέκμησσα καὶ μὴν θυραῖοσ, ὥστε μ΄ ὠδίνειν τί φήσ.   ̓́αγγελος ἐκεῖνον εἴργειν Τεῦκρος ἐξεφίεται σκηνῆς ὕπαυλον μηδ΄ ἀφιέναι μόνον.   Τέκμησσα ποῦ δ΄ ἐστὶ Τεῦκροσ, κἀπὶ τῷ λέγει τάδε;   ̓́αγγελος πάρεστ΄ ἐκεῖνος ἄρτι· τήνδε δ΄ ἔξοδον ὀλεθρίαν Αἴαντος ἐλπίζει φέρειν.   Τέκμησσα οἴμοι τάλαινα, τοῦ ποτ΄ ἀνθρώπων μαθών;   ̓́αγγελος τοῦ Θεστορείου μάντεωσ, καθ΄ ἡμέραν τὴν νῦν, ὅτ΄ αὐτῷ θάνατον ἢ βίον φέρει.   Τέκμησσα οἲ ΄γώ, φίλοι, πρόστητ΄ ἀναγκαίας τύχησ, καὶ σπεύσαθ΄, οἱ μὲν Τεῦκρον ἐν τάχει μολεῖν, οἱ δ΄ ἑσπέρους ἀγκῶνασ, οἱ δ΄ ἀντηλίους ζητεῖτ΄ ἰόντες τἀνδρὸς ἔξοδον κακήν. ἔγνωκα γὰρ δὴ φωτὸς ἠπατημένη καὶ τῆς παλαιᾶς χάριτος ἐκβεβλημένη. οἴμοι, τί δράσω, τέκνον; οὐχ ἱδρυτέον· ἀλλ΄ εἶμι κἀγὼ κεῖσ΄ ὅποιπερ ἂν σθένω. χωρῶμεν, ἐγκονῶμεν, οὐχ ἕδρας ἀκμὴ σῴζειν θέλοντας ἄνδρα γ΄ ὃς σπεύδῃ θανεῖν.   Χορός χωρεῖν ἕτοιμοσ, κοὐ λόγῳ δείξω μόνον· τάχος γὰρ ἔργου καὶ ποδῶν ἅμ΄ ἕψεται,    Αἴας ὁ μὲν σφαγεὺς ἕστηκεν ᾗ τομώτατος γένοιτ΄ ἄν, εἴ τῳ καὶ λογίζεσθαι σχολή· δῶρον μὲν ἀνδρὸς ̔́εκτορος ξένων ἐμοὶ μάλιστα μισηθέντος ἐχθίστου θ΄ ὁρᾶν· πέπηγε δ΄ ἐν γῇ πολεμίᾳ τῇ Τρῳάδι, σιδηροβρῶτι θηγάνῃ νεηκονήσ· ἔπηξα δ΄ αὐτὸν εὖ περιστείλας ἐγώ, εὐνούστατον τῷδ΄ ἀνδρὶ διὰ τάχους θανεῖν. οὕτω μὲν εὐσκευοῦμεν· ἐκ δὲ τῶνδέ μοι σὺ πρῶτοσ, ὦ Ζεῦ, καὶ γὰρ εἰκόσ, ἄρκεσον. αἰτήσομαι δέ σ΄ οὐ μακρὸν γέρας λαχεῖν. πέμψον τιν΄ ἡμῖν ἄγγελον, κακὴν φάτιν Τεύκρῳ φέροντα, πρῶτος ὥς με βαστάσῃ πεπτῶτα τῷδε περὶ νεορράντῳ ξίφει, καὶ μὴ πρὸς ἐχθρῶν του κατοπτευθεὶς πάρος ῥιφθῶ κυσὶν πρόβλητος οἰωνοῖς θ΄ ἕλωρ. τοσαῦτά σ΄, ὦ Ζεῦ, προστρέπω, καλῶ δ΄ ἅμα πομπαῖον ̔ερμῆν χθόνιον εὖ με κοιμίσαι, ξὺν ἀσφαδάστῳ καὶ ταχεῖ πηδήματι πλευρὰν διαρρήξαντα τῷδε φασγάνῳ. καλῶ δ΄ ἀρωγοὺς τὰς ἀεί τε παρθένους ἀεί θ΄ ὁρώσας πάντα τἀν βροτοῖς πάθη, σεμνὰς ̓ερινῦς τανύποδασ, μαθεῖν ἐμὲ πρὸς τῶν ̓ατρειδῶν ὡς διόλλυμαι τάλασ, καί σφας κακοὺς κάκιστα καὶ πανωλέθρους ξυναρπάσειαν, ὥσπερ εἰσορῶσ΄ ἐμὲ αὐτοσφαγῆ πίπτοντα, τὼς αὐτοσφαγεῖς πρὸς τῶν φιλίστων ἐκγόνων ὀλοίατο. ἴτ΄, ὦ ταχεῖαι ποίνιμοί τ΄ ̓ερινύεσ, γεύεσθε, μὴ φείδεσθε πανδήμου στρατοῦ· σὺ δ΄, ὦ τὸν αἰπὺν οὐρανὸν διφρηλατῶν ̔́ηλιε, πατρῴαν τὴν ἐμὴν ὅταν χθόνα ἴδῃσ, ἐπισχὼν χρυσόνωτον ἡνίαν ἄγγειλον ἄτας τὰς ἐμὰς μόρον τ΄ ἐμὸν γέροντι πατρὶ τῇ τε δυστήνῳ τροφῷ. ἦ που τάλαινα, τήνδ΄ ὅταν κλύῃ φάτιν, ἥσει μέγαν κωκυτὸν ἐν πάσῃ πόλει. ἀλλ΄ οὐδὲν ἔργον ταῦτα θρηνεῖσθαι μάτην, ἀλλ΄ ἀρκτέον τὸ πρᾶγμα σὺν τάχει τινί. ὦ Θάνατε Θάνατε, νῦν μ΄ ἐπίσκεψαι μολών. καίτοι σὲ μὲν κἀκεῖ προσαυδήσω ξυνών. σὲ δ΄, ὦ φαεννῆς ἡμέρας τὸ νῦν σέλασ, καὶ τὸν διφρευτὴν ̔́ηλιον προσεννέπω, πανύστατον δὴ κοὔποτ΄ αὖθις ὕστερον. ὦ φέγγοσ, ὦ γῆς ἱερὸν οἰκείας πέδον Σαλαμῖνοσ, ὦ πατρῷον ἑστίας βάθρον κλειναί τ΄ ̓αθῆναι καὶ τὸ σύντροφον γένος κρῆναί τε ποταμοί θ΄ οἵδε, καὶ τὰ Τρωϊκὰ πεδία προσαυδῶ, χαίρετ΄, ὦ τροφῆς ἐμοί· τοῦθ΄ ὑμὶν Αἴας τοὔπος ὕστατον θροεῖ, τὰ δ΄ ἄλλ΄ ἐν ̔́αιδου τοῖς κάτω μυθήσομαι.    ̔ημιχόριον 1 πόνος πόνῳ πόνον φέρει. πᾷ πᾷ πᾷ γὰρ οὐκ ἔβαν ἐγώ; κοὐδεὶς ἐπίσταταί με συμμαθεῖν τόποσ. ἰδού. δοῦπον αὖ κλύω τινά.  ̔ημιχόριον 2 ἡμῶν γε ναὸς κοινόπλουν ὁμιλίαν.  ̔ημιχόριον 1 τί οὖν δή;  ̔ημιχόριον 2 πᾶν ἐστίβηται πλευρὸν ἕσπερον νεῶν  ̔ημιχόριον 1 ἔχεις οὖν;  ̔ημιχόριον 2 πόνου γε πλῆθοσ, κοὐδὲν εἰς ὄψιν πλέον.  ̔ημιχόριον 1 ἀλλ΄ οὐδὲ μὲν δὴ τὴν ἀφ΄ ἡλίου βολῶν κέλευθον ἁνὴρ οὐδαμοῦ δηλοῖ φανείσ.      Χορός τίς ἂν δῆτά μοι, τίς ἂν φιλοπόνων ἁλιαδᾶν ἔχων ἀύ̈πνους ἄγρασ, ἢ τίς ̓ολυμπιάδων θεᾶν ἢ ῥυτῶν Βοσπορίων ποταμῶν, τὸν ὠμόθυμον εἴ ποθι πλαζόμενον λεύσσων ἀπύοι; σχέτλια γὰρ ἐμέ γε τὸν μακρῶν ἀλάταν πόνων οὐρίῳ μὴ πελάσαι δρόμῳ, ἀλλ΄ ἀμενηνὸν ἄνδρα μὴ λεύσσειν ὅπου. Τέκμησσα ἰώ μοί μοι. Χορός τίνος βοὴ πάραυλος ἐξέβη νάπουσ; Τέκμησσα ἰὼ τλήμων. Χορός τὴν δουρίληπτον δύσμορον νύμφην ὁρῶ Τέκμησσαν, οἴκτῳ, τῷδε συγκεκραμένην. Τέκμησσα ᾤχωκ΄, ὄλωλα, διαπεπόρθημαι, φίλοι. Χορός τί δ΄ ἔστιν; Τέκμησσα Αἴας ὅδ΄ ἡμῖν ἀρτίως νεοσφαγὴς κεῖται, κρυφαίῳ φασγάνῳ περιπτυχήσ. Χορός ὤμοι ἐμῶν νόστων· ὤμοι, κατέπεφνεσ, ἄναξ, τόνδε συνναύταν, τάλας ὦ ταλαίφρων γύναι· Τέκμησσα ὡς ὧδε τοῦδ΄ ἔχοντος αἰάζειν πάρα. Χορός τίνος ποτ΄ ἆρ΄ ἔπραξε χειρὶ δύσμοροσ; Τέκμησσα αὐτὸς πρὸς αὑτοῦ, δῆλον· ἐν γάρ οἱ χθονὶ πηκτὸν τόδ΄ ἔγχος περιπετὲς κατηγορεῖ. Χορός ὤμοι ἐμᾶς ἄτασ, οἶος ἄρ΄ αἱμάχθησ, ἄφαρκτος φίλων· ἐγὼ δ΄ ὁ πάντα κωφόσ, ὁ πάντ΄ ἄϊδρισ, κατημέλησα.  πᾷ πᾷ κεῖται ὁ δυστράπελοσ, δυσώνυμος Αἴασ;   Τέκμησσα οὔτοι θεατόσ· ἀλλά νιν περιπτυχεῖ φάρει καλύψω τῷδε παμπήδην, ἐπεὶ οὐδεὶς ἄν, ὅστις καὶ φίλοσ, τλαίη βλέπειν φυσῶντ΄ ἄνω πρὸς ῥῖνας ἔκ τε φοινίας πληγῆς μελανθὲν αἷμ΄ ἀπ΄ οἰκείας σφαγῆσ. οἴμοι, τί δράσω; τίς σε βαστάσει φίλων; ποῦ Τεῦκροσ; ὡς ἀκμαῖ΄ ἄν, εἰ βαίη, μόλοι, πεπτῶτ΄ ἀδελφὸν τόνδε συγκαθαρμόσαι. ὦ δύσμορ΄ Αἴασ, οἷος ὢν οἵως ἔχεισ, ὡς καὶ παρ΄ ἐχθροῖς ἄξιος θρήνων τυχεῖν.    Χορός ἔμελλεσ, τάλασ, ἔμελλες χρόνῳ στερεόφρων ἄρ΄ ἐξανύσσειν κακὰν μοῖραν ἀπειρεσίων πόνων.  τοῖά μοι πάννυχα καὶ φαέθοντ΄ ἀνεστέναζες ὠμόφρων ἐχθοδόπ΄ ̓ατρείδαις οὐλίῳ σὺν πάθει. μέγας ἄρ΄ ἦν ἐκεῖνος ἄρχων χρόνος πημάτων, ἦμος ἀριστόχειρ ............ὅπλων ἔκειτ΄ ἀγὼν πέρι. Τέκμησσα ἰώ μοί μοι. Χορός χωρεῖ πρὸς ἧπαρ, οἶδα, γενναία δύη. Τέκμησσα ἰώ μοί μοι. Χορός οὐδέν σ΄ ἀπιστῶ καὶ δὶς οἰμῶξαι, γύναι, τοιοῦδ΄ ἀποβλαφθεῖσαν ἀρτίως φίλου. Τέκμησσα σοὶ μὲν δοκεῖν ταῦτ΄ ἔστ΄, ἐμοὶ δ΄ ἄγαν φρονεῖν. Χορός ξυναυδῶ. Τέκμησσα οἴμοι, τέκνον, πρὸς οἷα δουλείας ζυγὰ χωροῦμεν, οἷοι νῷν ἐφεστᾶσιν σκοποί. Χορός ὤμοι, ἀναλγήτων δισσῶν ἐθρόησας ἄναυδ΄ ἔργ΄ ̓ατρειδᾶν τῷδ΄ ἄχει. ἀλλ΄ ἀπείργοι θεόσ. Τέκμησσα οὐκ ἂν τάδ΄ ἔστη τῇδε μὴ θεῶν μέτα. Χορός ἄγαν ὑπερβριθὲς γὰρ ἄχθος ἤνυσαν. Τέκμησσα τοιόνδε μέντοι Ζηνὸς ἡ δεινὴ θεὸς Παλλὰς φυτεύει πῆμ΄ ̓οδυσσέως χάριν. Χορός ἦ ῥα κελαινώπαν θυμὸν ἐφυβρίζει πολύτλας ἀνήρ, γελᾷ δὲ τοῖσδε μαινομένοις ἄχεσιν πολὺν γέλωτα, φεῦ φεῦ, ξύν τε διπλοῖ βασιλῆς κλύοντες ̓ατρεῖδαι.     Τέκμησσα οἱ δ΄ οὖν γελώντων κἀπιχαιρόντων κακοῖς τοῖς τοῦδ΄· ἴσως τοι, κεἰ βλέποντα μὴ ΄πόθουν, θανόντ΄ ἂν οἰμώξειαν ἐν χρείᾳ δορόσ. οἱ γὰρ κακοὶ γνώμαισι τἀγαθὸν χεροῖν ἔχοντες οὐκ ἴσασι, πρίν τις ἐκβάλῃ. ἐμοὶ πικρὸς τέθνηκεν ἢ κείνοις γλυκύσ, αὑτῷ δὲ τερπνόσ· ὧν γὰρ ἠράσθη τυχεῖν ἐκτήσαθ΄ αὑτῷ, θάνατον ὅνπερ ἤθελεν. τί δῆτα τοῦδ΄ ἐπεγγελῷεν ἂν κάτα; θεοῖς τέθνηκεν οὗτοσ, οὐ κείνοισιν, οὔ. πρὸς ταῦτ΄ ̓οδυσσεὺς ἐν κενοῖς ὑβριζέτω. Αἴας γὰρ αὐτοῖς οὐκέτ΄ ἐστίν, ἀλλ΄ ἐμοὶ λιπὼν ἀνίας καὶ γόους διοίχεται.   Τεῦκρος ἰώ μοί μοι.   Χορός σίγησον· αὐδὴν γὰρ δοκῶ Τεύκρου κλύειν βοῶντος ἄτης τῆσδ΄ ἐπίσκοπον μέλοσ.   Τεῦκρος ὦ φίλτατ΄ Αἴασ, ὦ ξύναιμον ὄμμ΄ ἐμοί, ἆρ΄ ἠμπόληκασ, ὥσπερ ἡ φάτις κρατεῖ;   Χορός ὄλωλεν ἁνήρ, Τεῦκρε, τοῦτ΄ ἐπίστασο.   Τεῦκρος ὤμοι βαρείας ἆρα τῆς ἐμῆς τύχησ.   Χορός ὡς ὧδ΄ ἐχόντων   Τεῦκρος ὦ τάλας ἐγώ, τάλασ.   Χορός πάρα στενάζειν.   Τεῦκρος ὦ περισπερχὲς πάθοσ.   Χορός ἄγαν γε, Τεῦκρε.   Τεῦκρος φεῦ τάλασ· τί γὰρ τέκνον τὸ τοῦδε, ποῦ μοι γῆς κυρεῖ τῆς Τρῳάδοσ;   Χορός μόνος παρὰ σκηναῖσιν.   Τεῦκρος οὐχ ὅσον τάχος δῆτ΄ αὐτὸν ἄξεις δεῦρο, μή τις ὡς κενῆς σκύμνον λεαίνης δυσμενῶν ἀναρπάσῃ; ἴθ΄, ἐγκόνει, σύγκαμνε· τοῖς θανοῦσί τοι φιλοῦσι πάντες κειμένοις ἐπεγγελᾶν.   Χορός καὶ μὴν ἔτι ζῶν, Τεῦκρε, τοῦδέ σοι μέλειν ἐφίεθ΄ ἁνὴρ κεῖνοσ, ὥσπερ οὖν μέλει.    Τεῦκρος ὦ τῶν ἁπάντων δὴ θεαμάτων ἐμοὶ ἄλγιστον ὧν προσεῖδον ὀφθαλμοῖς ἐγώ, ὁδός θ΄ ὁδῶν πασῶν ἀνιάσασα δὴ μάλιστα τοὐμὸν σπλάγχνον, ἣν δὴ νῦν ἔβην. ὦ φίλτατ΄ Αἴασ, τὸν σὸν ὡς ἐπῃσθόμην μόρον διώκων κἀξιχνοσκοπούμενοσ. ὀξεῖα γάρ σου βάξις ὡς θεοῦ τινος διῆλθ΄ ̓αχαιοὺς πάντας ὡς οἴχει θανών. ἁγὼ κλύων δύστηνος ἐκποδὼν μὲν ὢν ὑπεστέναζον, νῦν δ΄ ὁρῶν ἀπόλλυμαι. οἴμοι. ἴθ΄, ἐκκάλυψον, ὡς ἴδω τὸ πᾶν κακόν. ὦ δυσθέατον ὄμμα καὶ τόλμης πικρᾶσ, ὅσας ἀνίας μοι κατασπείρας φθίνεισ. ποῖ γὰρ μολεῖν μοι δυνατόν, εἰς ποίους βροτούσ, τοῖς σοῖς ἀρήξαντ΄ ἐν πόνοισι μηδαμοῦ; ἦ πού με  Τελαμών, σὸς πατὴρ ἐμός θ΄ ἅμα, δέξαιτ΄ ἂν εὐπρόσωπος ἵλεώς τ΄ ἴσως χωροῦντ΄ ἄνευ σοῦ.  πῶς γὰρ οὔχ; ὅτῳ πάρα μηδ΄ εὐτυχοῦντι μηδὲν ἥδιον γελᾶν. οὗτος τί κρύψει; ποῖον οὐχ ἐρεῖ κακὸν τὸν ἐκ δορὸς γεγῶτα πολεμίου νόθον, τὸν δειλίᾳ προδόντα καὶ κακανδρίᾳ σέ, φίλτατ΄ Αἴασ, ἢ δόλοισιν, ὡς τὰ σὰ κράτη θανόντος καὶ δόμους νέμοιμι σούσ. τοιαῦτ΄ ἀνὴρ δύσοργοσ, ἐν γήρᾳ βαρύσ, ἐρεῖ, πρὸς οὐδὲν εἰς ἔριν θυμούμενοσ. τέλος δ΄ ἀπωστὸς γῆς ἀπορριφθήσομαι, δοῦλος λόγοισιν ἀντ΄ ἐλευθέρου φανείσ. τοιαῦτα μὲν κατ΄ οἶκον· ἐν Τροίᾳ δέ μοι πολλοὶ μὲν ἐχθροί, παῦρα δ΄ ὠφελήσιμα. καὶ ταῦτα πάντα σοῦ θανόντος ηὑρόμην. οἴμοι, τί δράσω; πῶς σ΄ ἀποσπάσω πικροῦ· τοῦδ΄ αἰόλου κνώδοντοσ, ὦ τάλασ, ὑφ΄ οὗ φονέως ἄρ΄ ἐξέπνευσασ; εἶδες ὡς χρόνῳ ἔμελλέ σ΄ ̔́εκτωρ καὶ θανὼν ἀποφθίσειν; σκέψασθε, πρὸς θεῶν, τὴν τύχην δυοῖν βροτοῖν. ̔́εκτωρ μέν, ᾧ δὴ τοῦδ΄ ἐδωρήθη πάρα, ζωστῆρι πρισθεὶς ἱππικῶν ἐξ ἀντύγων ἐκνάπτετ΄ αἰέν, ἔστ΄ ἀπέψυξεν βίον· οὗτος δ΄ ἐκείνου τήνδε δωρεὰν ἔχων πρὸς τοῦδ΄ ὄλωλε θανασίμῳ πεσήματι. ἆρ΄ οὐκ ̓ερινὺς τοῦτ΄ ἐχάλκευσεν ξίφος κἀκεῖνον ̔́αιδησ, δημιουργὸς ἄγριοσ; ἐγὼ μὲν οὖν καὶ ταῦτα καὶ τὰ πάντ΄ ἀεὶ φάσκοιμ΄ ἂν ἀνθρώποισι μηχανᾶν θεούσ· ὅτῳ δὲ μὴ τάδ΄ ἐστὶν ἐν γνώμῃ φίλα, κεῖνός τ΄ ἐκεῖνα στεργέτω κἀγὼ τάδε.    Χορός μὴ τεῖνε μακράν, ἀλλ΄ ὅπως κρύψεις τάφῳ φράζου τὸν ἄνδρα χὤ τι μυθήσει τάχα. βλέπω γὰρ ἐχθρὸν φῶτα, καὶ τάχ΄ ἂν κακοῖς γελῶν ἃ δὴ κακοῦργος ἐξίκοιτ΄ ἀνήρ.   Τεῦκρος τίς δ΄ ἐστὶν ὅντιν΄ ἄνδρα προσλεύσσεις στρατοῦ;   Χορός Μενέλαοσ, ᾧ δὴ τόνδε πλοῦν ἐστείλαμεν.   Τεῦκρος ὁρῶ· μαθεῖν γὰρ ἐγγὺς ὢν οὐ δυσπετήσ.   Μενέλαος οὗτοσ, σὲ φωνῶ τόνδε τὸν νεκρὸν χεροῖν μὴ συγκομίζειν, ἀλλ΄ ἐᾶν ὅπως ἔχει.   Τεῦκρος τίνος χάριν τοσόνδ΄ ἀνήλωσας λόγον;   Μενέλαος δοκοῦντ΄ ἐμοί, δοκοῦντα δ΄ ὃς κραίνει στρατοῦ.   Τεῦκρος οὔκουν ἂν εἴποις ἥντιν΄ αἰτίαν προθείσ;   Μενέλαος ὁθούνεκ΄ αὐτὸν ἐλπίσαντες οἴκοθεν ἄγειν ̓αχαιοῖς ξύμμαχόν τε καὶ φίλον, ἐξηύρομεν ζητοῦντες ἐχθίω Φρυγῶν· ὅστις στρατῷ ξύμπαντι βουλεύσας φόνον νύκτωρ ἐπεστράτευσεν, ὡς ἕλοι δόρει· κεἰ μὴ θεῶν τις τήνδε πεῖραν ἔσβεσεν, ἡμεῖς μὲν ἂν τήνδ΄ ἣν ὅδ΄ εἴληχεν τύχην θανόντες ἂν προυκείμεθ΄ αἰσχίστῳ μόρῳ, οὗτος δ΄ ἂν ἔζη.  νῦν δ΄ ἐνήλλαξεν θεὸς τὴν τοῦδ΄ ὕβριν πρὸς μῆλα καὶ ποίμνας πεσεῖν. ὧν εἵνεκ΄ αὐτὸν οὔτις ἔστ΄ ἀνὴρ σθένων τοσοῦτον ὥστε σῶμα τυμβεῦσαι τάφῳ, ἀλλ΄ ἀμφὶ χλωρὰν ψάμαθον ἐκβεβλημένος ὄρνισι φορβὴ παραλίοις γενήσεται. πρὸς ταῦτα μηδὲν δεινὸν ἐξάρῃς μένοσ. εἰ γὰρ βλέποντος μὴ ΄δυνήθημεν κρατεῖν, πάντως θανόντος γ΄ ἄρξομεν, κἂν μὴ θέλῃσ, χερσὶν παρευθύνοντεσ· οὐ γὰρ ἔσθ΄ ὅπου λόγων γ΄ ἀκοῦσαι ζῶν ποτ΄ ἠθέλησ΄ ἐμῶν. καίτοι κακοῦ πρὸς ἀνδρὸς ὄντα δημότην μηδὲν δικαιοῦν τῶν ἐφεστώτων κλύειν. οὐ γάρ ποτ΄ οὔτ΄ ἂν ἐν πόλει νόμοι καλῶς φέροιντ΄ ἄν, ἔνθα μὴ καθεστήκῃ δέοσ, οὔτ΄ ἂν στρατός γε σωφρόνως ἄρχοιτ΄ ἔτι, μηδὲν φόβου πρόβλημα μηδ΄ αἰδοῦς ἔχων. ἀλλ΄ ἄνδρα χρή, κἂν σῶμα γεννήσῃ μέγα, δοκεῖν πεσεῖν ἂν κἂν ἀπὸ σμικροῦ κακοῦ. δέος γὰρ ᾧ πρόσεστιν αἰσχύνη θ΄ ὁμοῦ, σωτηρίαν ἔχοντα τόνδ΄ ἐπίστασο· ὅπου δ΄ ὑβρίζειν δρᾶν θ΄ ἃ βούλεται παρῇ, ταύτην νόμιζε τὴν πόλιν χρόνῳ ποτὲ ἐξ οὐρίων δραμοῦσαν εἰς βυθὸν πεσεῖν. ἀλλ΄ ἑστάτω μοι καὶ δέος τι καίριον, καὶ μὴ δοκῶμεν δρῶντες ἃν ἡδώμεθα οὐκ ἀντιτίσειν αὖθις ἂν λυπώμεθα. ἕρπει παραλλὰξ ταῦτα.  πρόσθεν οὗτος ἦν αἴθων ὑβριστήσ, νῦν δ΄ ἐγὼ μέγ΄ αὖ φρονῶ. καί σοι προφωνῶ τόνδε μὴ θάπτειν, ὅπως μὴ τόνδε θάπτων αὐτὸς εἰς ταφὰς πέσῃσ.    Χορός Μενέλαε, μὴ γνώμας ὑποστήσας σοφὰς εἶτ΄ αὐτὸς ἐν θανοῦσιν ὑβριστὴς γένῃ.   Τεῦκρος οὐκ ἄν ποτ΄, ἄνδρεσ, ἄνδρα θαυμάσαιμ΄ ἔτι, ὃς μηδὲν ὢν γοναῖσιν εἶθ΄ ἁμαρτάνει, ὅθ΄ οἱ δοκοῦντες εὐγενεῖς πεφυκέναι τοιαῦθ΄ ἁμαρτάνουσιν ἐν λόγοις ἔπη· ἄγ΄ εἴπ΄ ἀπ΄ ἀρχῆς αὖθισ, ἦ σὺ φὴς ἄγειν τόνδ΄ ἄνδρ΄ ̓αχαιοῖς δεῦρο σύμμαχον λαβών; οὐκ αὐτὸς ἐξέπλευσεν ὡς αὑτοῦ κρατῶν; ποῦ σὺ στρατηγεῖς τοῦδε; ποῦ δὲ σοὶ λεῶν ἔξεστ΄ ἀνάσσειν ὧν ὅδ΄ ἤγαγ΄ οἴκοθεν; Σπάρτης ἀνάσσων ἦλθεσ, οὐχ ἡμῶν κρατῶν· οὐδ΄ ἔσθ΄ ὅπου σοὶ τόνδε κοσμῆσαι πλέον ἀρχῆς ἔκειτο θεσμὸς ἢ καὶ τῷδε σέ. ὕπαρχος ἄλλων δεῦρ΄ ἔπλευσασ, οὐχ ὅλων στρατηγόσ, ὥστ΄ Αἴαντος ἡγεῖσθαί ποτε. ἀλλ΄ ὧνπερ ἄρχεις ἄρχε καὶ τὰ σέμν΄ ἔπη κόλαζ΄ ἐκείνουσ· τόνδε δ΄, εἴτε μὴ σὺ φὴς εἴθ΄ ἅτερος στρατηγόσ, εἰς ταφὰς ἐγὼ θήσω δικαίωσ, οὐ τὸ σὸν δείσας στόμα. οὐ γάρ τι τῆς σῆς εἵνεκ΄ ἐστρατεύσατο γυναικόσ, ὥσπερ οἱ πόνου πολλοῦ πλέῳ, ἀλλ΄ εἵνεχ΄ ὅρκων οἷσιν ἦν ἐνώμοτοσ, σοῦ δ΄ οὐδέν· οὐ γὰρ ἠξίου τοὺς μηδένασ. πρὸς ταῦτα πλείους δεῦρο κήρυκας λαβὼν καὶ τὸν στρατηγὸν ἧκε, τοῦ δὲ σοῦ ψόφου οὐκ ἂν στραφείην, ἕως ἂν ᾖς οἷός περ εἶ.   Χορός οὐδ΄ αὖ τοιαύτην γλῶσσαν ἐν κακοῖς φιλῶ· τὰ σκληρὰ γάρ τοι, κἂν ὑπέρδικ΄ ᾖ, δάκνει.    Μενέλαος ὁ τοξότης ἔοικεν οὐ σμικρὸν φρονεῖν.   Τεῦκρος οὐ γὰρ βάναυσον τὴν τέχνην ἐκτησάμην.   Μενέλαος μέγ΄ ἄν τι κομπάσειασ, ἀσπίδ΄ εἰ λάβοισ.   Τεῦκρος κἂν ψιλὸς ἀρκέσαιμι σοί γ΄ ὡπλισμένῳ.   Μενέλαος ἡ γλῶσσά σου τὸν θυμὸν ὡς δεινὸν τρέφει.   Τεῦκρος ξὺν τῷ δικαίῳ γὰρ μέγ΄ ἔξεστιν φρονεῖν.   Μενέλαος δίκαια γὰρ τόνδ΄ εὐτυχεῖν κτείναντά με;   Τεῦκρος κτείναντα; δεινόν γ΄ εἶπασ, εἰ καὶ ζῇς θανών.   Μενέλαος θεὸς γὰρ ἐκσῴζει με, τῷδε δ΄ οἴχομαι.   Τεῦκρος μή νυν ἀτίμα θεούσ, θεοῖς σεσωσμένοσ.   Μενέλαος ἐγὼ γὰρ ἂν ψέξαιμι δαιμόνων νόμουσ;   Τεῦκρος εἰ τοὺς θανόντας οὐκ ἐᾷς θάπτειν παρών.   Μενέλαος τούς γ΄ αὐτὸς αὑτοῦ πολεμίουσ.  οὐ γὰρ καλόν.   Τεῦκρος ἦ σοὶ γὰρ Αἴας πολέμιος προύστη ποτέ;   Μενέλαος μισοῦντ΄ ἐμίσει· καὶ σὺ τοῦτ΄ ἠπίστασο.   Τεῦκρος κλέπτης γὰρ αὐτοῦ ψηφοποιὸς ηὑρέθησ.   Μενέλαος ἐν τοῖς δικασταῖσ, κοὐκ ἐμοί, τόδ΄ ἐσφάλη.   Τεῦκρος πόλλ΄ ἂν κακῶς λάθρᾳ σὺ κλέψειας κακά.   Μενέλαος τοῦτ΄ εἰς ἀνίαν τοὔπος ἔρχεταί τινι.   Τεῦκρος οὐ μᾶλλον, ὡς ἔοικεν, ἢ λυπήσομεν.   Μενέλαος ἕν σοι φράσω· τόνδ΄ ἐστὶν οὐχὶ θαπτέον.   Τεῦκρος ἀλλ΄ ἀντακούσει τοῦτον ὡς τεθάψεται.   Μενέλαος ἤδη ποτ΄ εἶδον ἄνδρ΄ ἐγὼ γλώσσῃ θρασὺν ναύτας ἐφορμήσαντα χειμῶνος τὸ πλεῖν, ᾧ φθέγμ΄ ἂν οὐκ ἂν ηὗρεσ, ἡνίκ΄ ἐν κακῷ χειμῶνος εἴχετ΄, ἀλλ΄ ὑφ΄ εἵματος κρυφεὶς πατεῖν παρεῖχε τῷ θέλοντι ναυτίλων. οὕτω δὲ καὶ σὲ καὶ τὸ σὸν λάβρον στόμα σμικροῦ νέφους τάχ΄ ἄν τις ἐκπνεύσας μέγας χειμὼν κατασβέσειε τὴν πολλὴν βοήν.    Τεῦκρος ἐγὼ δέ γ΄ ἄνδρ΄ ὄπωπα μωρίας πλέων, ὃς ἐν κακοῖς ὕβριζε τοῖσι τῶν πέλασ. κᾆτ΄ αὐτὸν εἰσιδών τις ἐμφερὴς ἐμοὶ ὀργήν θ΄ ὅμοιος εἶπε τοιοῦτον λόγον· ὤνθρωπε, μὴ δρᾶ τοὺς τεθνηκότας κακῶσ· εἰ γὰρ ποήσεισ, ἴσθι πημανούμενοσ. τοιαῦτ΄ ἄνολβον ἄνδρ΄ ἐνουθέτει παρών. ὁρῶ δέ τοί νιν, κἄστιν, ὡς ἐμοὶ δοκεῖ, οὐδείς ποτ΄ ἄλλος ἢ σύ.  μῶν ᾐνιξάμην;   Μενέλαος ἄπειμι· καὶ γὰρ αἰσχρόν, εἰ πύθοιτό τις λόγοις κολάζειν ᾧ βιάζεσθαι πάρα.   Τεῦκρος ἄφερπέ νυν· κἀμοὶ γὰρ αἴσχιστον κλύειν ἀνδρὸς ματαίου φλαῦρ΄ ἔπη μυθουμένου.    Χορός ἔσται μεγάλης ἔριδός τις ἀγών. ἀλλ΄ ὡς δύνασαι, Τεῦκρε, ταχύνας σπεῦσον κοίλην κάπετόν τιν΄ ἰδεῖν τῷδ΄, ἔνθα βροτοῖς τὸν ἀείμνηστον τάφον εὐρώεντα καθέξει.     Τεῦκρος καὶ μὴν ἐς αὐτὸν καιρὸν οἵδε πλησίοι πάρεισιν ἀνδρὸς τοῦδε παῖς τε καὶ γυνή, τάφον περιστελοῦντε δυστήνου νεκροῦ. ὦ παῖ, πρόσελθε δεῦρο καὶ σταθεὶς πέλας ἱκέτης ἔφαψαι πατρόσ, ὅς σ΄ ἐγείνατο. θάκει δὲ προστρόπαιος ἐν χεροῖν ἔχων κόμας ἐμὰς καὶ τῆσδε καὶ σαυτοῦ τρίτου, ἱκτήριον θησαυρόν.  εἰ δέ τις στρατοῦ βίᾳ σ΄ ἀποσπάσειε τοῦδε τοῦ νεκροῦ, κακὸς κακῶς ἄθαπτος ἐκπέσοι χθονόσ, γένους ἅπαντος ῥίζαν ἐξημημένοσ, αὔτως ὅπωσπερ τόνδ΄ ἐγὼ τέμνω πλόκον. ἔχ΄ αὐτόν, ὦ παῖ, καὶ φύλασσε, μηδέ σε κινησάτω τισ, ἀλλὰ προσπεσὼν ἔχου. ὑμεῖς τε μὴ γυναῖκες ἀντ΄ ἀνδρῶν πέλας παρέστατ΄, ἀλλ΄ ἀρήγετ΄, ἔστ΄ ἐγὼ μολὼν τάφου μεληθῶ τῷδε, κἂν μηδεὶς ἐᾷ.      Χορός τίς ἄρα νέατος ἐς πότε λήξει πολυπλάγκτων ἐτέων ἀριθμόσ, τὰν ἄπαυστον αἰὲν ἐμοὶ δορυσσοήτων μόχθων ἄταν ἐπάγων ἄν τὰν εὐρώδεα Τρωί̈αν, δύστανον ὄνειδος ̔ελλάνων;   Χορός ὄφελε πρότερον αἰθέρα δῦναι μέγαν ἢ τὸν πολύκοινον ̔́αιδαν κεῖνος ἁνήρ, ὃς στυγερῶν ἔδειξεν ὅπλων ̔́ελλασιν κοινὸν ̓́αρη. ἰὼ πόνοι πρόγονοι πόνων· κεῖνος γὰρ ἔπερσεν ἀνθρώπουσ.   Χορός ἐκεῖνος οὔτε στεφάνων οὔτε βαθεῖαν κυλίκων νεῖμεν ἐμοὶ τέρψιν ὁμιλεῖν, οὔτε γλυκὺν αὐλῶν ὄτοβον, δύσμοροσ, οὔτ΄ ἐννυχίαν τέρψιν ἰαύειν. ἐρώτων δ΄ ἐρώτων ἀπέπαυσεν, ὤμοι. κεῖμαι δ΄, ἀμέριμνος οὕτωσ, ἀεὶ πυκιναῖς δρόσοις τεγγόμενος κόμασ, λυγρᾶς μνήματα Τροίασ.   Χορός καὶ πρὶν μὲν αἰὲν νυχίου δείματος ἦν μοι προβολὰ καὶ βελέων θούριος Αἴασ· νῦν δ΄ οὗτος ἀνεῖται στυγερῷ δαίμονι· τίς μοι, τίς ἔτ΄ οὖν τέρψις ἐπέσται; γενοίμαν ἵν΄ ὑλᾶεν ἔπεστι πόντου πρόβλημ΄ ἁλίκλυστον, ἄκραν ὑπὸ πλάκα Σουνίου, τὰς ἱερὰς ὅπως προσείποιμεν ̓αθάνασ.     Τεῦκρος καὶ μὴν ἰδὼν ἔσπευσα τὸν στρατηλάτην ̓αγαμέμνον΄ ἡμῖν δεῦρο τόνδ΄ ὁρμώμενον· δῆλος δέ μοὐστὶ σκαιὸν ἐκλύσων στόμα.   ̓αγαμέμνων σὲ δὴ τὰ δεινὰ ῥήματ΄ ἀγγέλλουσί μοι τλῆναι καθ΄ ἡμῶν ὧδ΄ ἀνοιμωκτὶ χανεῖν; σέ τοι, τὸν ἐκ τῆς αἰχμαλωτίδος λέγω, ἦ που τραφεὶς ἂν μητρὸς εὐγενοῦς ἄπο ὑψήλ΄ ἐκόμπεις κἀπ΄ ἄκρων ὡδοιπόρεισ, ὅτ΄ οὐδὲν ὢν τοῦ μηδὲν ἀντέστης ὕπερ, κοὔτε στρατηγοὺς οὔτε ναυάρχους μολεῖν ἡμᾶς ̓αχαιῶν οὐδὲ σοῦ διωμόσω ἀλλ΄ αὐτὸς ἄρχων, ὡς σὺ φήσ, Αἴας ἔπλει. ταῦτ΄ οὐκ ἀκούειν μεγάλα πρὸς δούλων κακά; ποίου κέκραγας ἀνδρὸς ὧδ΄ ὑπέρφρονα; ποῖ βάντος ἢ ποῦ στάντος οὗπερ οὐκ ἐγώ; οὐκ ἆρ΄ ̓αχαιοῖς ἄνδρες εἰσὶ πλὴν ὅδε; πικροὺς ἔοιγμεν τῶν ̓αχιλλείων ὅπλων ἀγῶνας ̓αργείοισι κηρῦξαι τότε, εἰ πανταχοῦ φανούμεθ΄ ἐκ Τεύκρου κακοί, κοὐκ ἀρκέσει ποθ΄ ὑμὶν οὐδ΄ ἡσσημένοις εἴκειν ἃ τοῖς πολλοῖσιν ἤρεσκεν κριταῖσ, ἀλλ΄ αἰὲν ἡμᾶς ἢ κακοῖς βαλεῖτέ που ἢ σὺν δόλῳ κεντήσεθ΄ οἱ λελειμμένοι. ἐκ τῶνδε μέντοι τῶν τρόπων οὐκ ἄν ποτε κατάστασις γένοιτ΄ ἂν οὐδενὸς νόμου, εἰ τοὺς δίκῃ νικῶντας ἐξωθήσομεν καὶ τοὺς ὄπισθεν εἰς τὸ πρόσθεν ἄξομεν. ἀλλ΄ εἰρκτέον τάδ΄ ἐστίν· οὐ γὰρ οἱ πλατεῖς οὐδ΄ εὐρύνωτοι φῶτες ἀσφαλέστατοι, ἀλλ΄ οἱ φρονοῦντες εὖ κρατοῦσι πανταχοῦ. μέγας δὲ πλευρὰ βοῦς ὑπὸ σμικρᾶς ὅμως μάστιγος ὀρθὸς εἰς ὁδὸν πορεύεται. καὶ σοὶ προσέρπον τοῦτ΄ ἐγὼ τὸ φάρμακον ὁρῶ τάχ΄, εἰ μὴ νοῦν κατακτήσει τινά· ὃς ἀνδρὸς οὐκέτ΄ ὄντοσ, ἀλλ΄ ἤδη σκιᾶσ, θαρσῶν ὑβρίζεις κἀξελευθεροστομεῖσ. οὐ σωφρονήσεισ; οὐ μαθὼν ὃς εἶ φύσιν ἄλλον τιν΄ ἄξεις ἄνδρα δεῦρ΄ ἐλεύθερον, ὅστις πρὸς ἡμᾶς ἀντὶ σοῦ λέξει τὰ σά; σοῦ γὰρ λέγοντος οὐκέτ΄ ἂν μάθοιμ΄ ἐγώ· τὴν βάρβαρον γὰρ γλῶσσαν οὐκ ἐπαί̈ω.    Χορός εἴθ΄ ὑμὶν ἀμφοῖν νοῦς γένοιτο σωφρονεῖν· τούτου γὰρ οὐδὲν σφῷν ἔχω λῷον φράσαι.   Τεῦκρος φεῦ· τοῦ θανόντος ὡς ταχεῖά τις βροτοῖς χάρις διαρρεῖ καὶ προδοῦσ΄ ἁλίσκεται, εἰ σοῦ γ΄ ὅδ΄ ἁνὴρ οὐδ΄ ἐπὶ σμικρῶν λόγων, Αἴασ, ἔτ΄ ἴσχει μνῆστιν, οὗ σὺ πολλάκις τὴν σὴν προτείνων προύκαμες ψυχὴν δόρει. ἀλλ΄ οἴχεται δὴ πάντα ταῦτ΄ ἐρριμμένα. ὦ πολλὰ λέξας ἄρτι κἀνόητ΄ ἔπη, οὐ μνημονεύεις οὐκέτ΄ οὐδέν, ἡνίκα ἑρκέων ποθ΄ ὑμᾶς οὗτος ἐγκεκλῃμένουσ, ἤδη τὸ μηδὲν ὄντασ, ἐν τροπῇ δορὸς ἐρρύσατ΄ ἐλθὼν μοῦνοσ, ἀμφὶ μὲν νεῶν ἄκροισιν ἤδη ναυτικοῖς ἑδωλίοις πυρὸς φλέγοντοσ, εἰς δὲ ναυτικὰ σκάφη πηδῶντος ἄρδην ̔́εκτορος τάφρων ὕπερ; τίς ταῦτ΄ ἀπεῖρξεν; οὐχ ὅδ΄ ἦν ὁ δρῶν τάδε, ὃν οὐδαμοῦ φήσ, οὗ σὺ μή, βῆναι  ποδί; ἆρ΄ ὑμὶν οὗτος ταῦτ΄ ἔδρασεν ἔνδικα; χὤτ΄ αὖθις αὐτὸς ̔́εκτορος μόνος μόνου λαχών τε κἀκέλευστος ἦλθ΄ ἐναντίοσ, οὐ δραπέτην τὸν κλῆρον ἐς μέσον καθείσ, ὑγρᾶς ἀρούρας βῶλον, ἀλλ΄ ὃς εὐλόφου κυνῆς ἔμελλε πρῶτος ἅλμα κουφιεῖν; ὅδ΄ ἦν ὁ πράσσων ταῦτα, σὺν δ΄ ἐγὼ παρών, ὁ δοῦλοσ, οὑκ τῆς βαρβάρου μητρὸς γεγώσ.  δύστηνε, ποῖ βλέπων ποτ΄ αὐτὰ καὶ θροεῖσ; οὐκ οἶσθα σοῦ πατρὸς μὲν ὃς προύφυ πατὴρ ἀρχαῖον ὄντα Πέλοπα βάρβαρον Φρύγα; ̓ατρέα δ΄, ὃς αὖ σ΄ ἔσπειρε δυσσεβέστατον, προθέντ΄ ἀδελφῷ δεῖπνον οἰκείων τέκνων; αὐτὸς δὲ μητρὸς ἐξέφυς Κρήσσησ, ἐφ΄ ᾗ λαβὼν ἐπακτὸν ἄνδρ΄ ὁ φιτύσας πατὴρ ἐφῆκεν ἐλλοῖς ἰχθύσιν διαφθοράν. τοιοῦτος ὢν τοιῷδ΄ ὀνειδίζεις σποράν; ὃς ἐκ πατρὸς μέν εἰμι Τελαμῶνος γεγώσ, ὅστις στρατοῦ τὰ πρῶτ΄ ἀριστεύσας ἐμὴν ἴσχει ξύνευνον μητέρ΄, ἣ φύσει μὲν ἦν βασίλεια, Λαομέδοντοσ· ἔκκριτον δέ νιν δώρημα κείνῳ ΄δωκεν ̓αλκμήνης γόνοσ. ἆρ΄ ὧδ΄ ἄριστος ἐξ ἀριστέοιν δυοῖν βλαστὼν ἂν αἰσχύνοιμι τοὺς πρὸς αἵματοσ, οὓς νῦν σὺ τοιοῖσδ΄ ἐν πόνοισι κειμένους ὠθεῖς ἀθάπτουσ, οὐδ΄ ἐπαισχύνει λέγων; εὖ νυν τόδ΄ ἴσθι, τοῦτον εἰ βαλεῖτέ που, βαλεῖτε χἠμᾶς τρεῖς ὁμοῦ συγκειμένουσ. ἐπεὶ καλόν μοι τοῦδ΄ ὑπερπονουμένῳ θανεῖν προδήλως μᾶλλον ἢ τῆς σῆς ὑπὲρ γυναικόσ, ἢ τοῦ σοῦ γ΄ ὁμαίμονος λέγω; πρὸς ταῦθ΄ ὅρα μὴ τοὐμόν, ἀλλὰ καὶ τὸ σόν· ὡς εἴ με πημανεῖς τι, βουλήσει ποτὲ καὶ δειλὸς εἶναι μᾶλλον ἢ ΄ν ἐμοὶ θρασύσ.    Χορός ἄναξ, ̓οδυσσεῦ, καιρὸν ἴσθ΄ ἐληλυθώσ, εἰ μὴ ξυνάψων, ἀλλὰ συλλύσων πάρει.   ̓οδυσσεύς τί δ΄ ἔστιν, ἄνδρεσ; τηλόθεν γὰρ ᾐσθόμην βοὴν ̓ατρειδῶν τῷδ΄ ἐπ΄ ἀλκίμῳ νεκρῷ.   ̓αγαμέμνων οὐ γὰρ κλύοντές ἐσμεν αἰσχίστους λόγουσ, ἄναξ ̓οδυσσεῦ, τοῦδ΄ ὑπ΄ ἀνδρὸς ἀρτίωσ;   ̓οδυσσεύς ποίουσ; ἐγὼ γὰρ ἀνδρὶ συγγνώμην ἔχω κλύοντι φλαῦρα συμβαλεῖν ἔπη κακά.   ̓αγαμέμνων ἤκουσεν αἰσχρά· δρῶν γὰρ ἦν τοιαῦτά με.   ̓οδυσσεύς τί γάρ σ΄ ἔδρασεν, ὥστε καὶ βλάβην ἔχειν;   ̓αγαμέμνων οὔ φησ΄ ἐάσειν τόνδε τὸν νεκρὸν ταφῆς ἄμοιρον, ἀλλὰ πρὸς βίαν θάψειν  ἐμοῦ.   ̓οδυσσεύς ἔξεστιν οὖν εἰπόντι τἀληθῆ φίλῳ σοὶ μηδὲν ἧσσον ἢ πάρος ξυνηρετεῖν;   ̓αγαμέμνων εἴπ΄· ἦ γὰρ εἴην οὐκ ἂν εὖ φρονῶν, ἐπεὶ φίλον σ΄ ἐγὼ μέγιστον ̓αργείων νέμω.   ̓οδυσσεύς ἄκουέ νυν.  τὸν ἄνδρα τόνδε πρὸς θεῶν μὴ τλῇς ἄθαπτον ὧδ΄ ἀναλγήτως βαλεῖν· μηδ΄ ἡ βία σε μηδαμῶς νικησάτω τοσόνδε μισεῖν ὥστε τὴν δίκην πατεῖν. κἀμοὶ γὰρ ἦν ποθ΄ οὗτος ἔχθιστος στρατοῦ, ἐξ οὗ ΄κράτησα τῶν ̓αχιλλείων ὅπλων, ἀλλ΄ αὐτὸν ἔμπας ὄντ΄ ἐγὼ τοιόνδ΄ ἐμοὶ οὐκ ἀντατιμάσαιμ΄ ἄν, ὥστε μὴ λέγειν ἕν΄ ἄνδρ΄ ἰδεῖν ἄριστον ̓αργείων, ὅσοι Τροίαν ἀφικόμεσθα, πλὴν ̓αχιλλέωσ. ὥστ΄ οὐκ ἂν ἐνδίκως γ΄ ἀτιμάζοιτό σοι· οὐ γάρ τι τοῦτον, ἀλλὰ τοὺς θεῶν νόμους φθείροις ἄν.  ἄνδρα δ΄ οὐ δίκαιον, εἰ θάνοι, βλάπτειν τὸν ἐσθλόν, οὐδ΄ ἐὰν μισῶν κυρῇσ.    ̓αγαμέμνων σὺ ταῦτ΄, ̓οδυσσεῦ, τοῦδ΄ ὑπερμαχεῖς ἐμοί;   ̓οδυσσεύς ἔγωγ΄· ἐμίσουν δ΄, ἡνίκ΄ ἦν μισεῖν καλόν.   ̓αγαμέμνων οὐ γὰρ θανόντι καὶ προσεμβῆναί σε χρή;   ̓οδυσσεύς μὴ χαῖρ΄, ̓ατρείδη, κέρδεσιν τοῖς μὴ καλοῖσ.   ̓αγαμέμνων τόν τοι τύραννον εὐσεβεῖν οὐ ῥᾴδιον.   ̓οδυσσεύς ἀλλ΄ εὖ λέγουσι τοῖς φίλοις τιμὰς νέμειν.   ̓αγαμέμνων κλύειν τὸν ἐσθλὸν ἄνδρα χρὴ τῶν ἐν τέλει.   ̓οδυσσεύς παῦσαι· κρατεῖς τοι τῶν φίλων νικώμενοσ.   ̓αγαμέμνων μέμνησ΄ ὁποίῳ φωτὶ τὴν χάριν δίδωσ.   ̓οδυσσεύς ὅδ΄ ἐχθρὸς ἁνήρ, ἀλλὰ γενναῖός ποτ΄ ἦν.   ̓αγαμέμνων τί ποτε ποήσεισ; ἐχθρὸν ὧδ΄ αἰδεῖ νέκυν;   ̓οδυσσεύς νικᾷ γὰρ ἁρετή με τῆς ἔχθρας πολύ.   ̓αγαμέμνων τοιοίδε μέντοι φῶτες ἔμπληκτοι βροτῶν.   ̓οδυσσεύς ἦ κάρτα πολλοὶ νῦν φίλοι καὖθις πικροί.   ̓αγαμέμνων τοιούσδ΄ ἐπαινεῖς δῆτα σὺ κτᾶσθαι φίλουσ;   ̓οδυσσεύς σκληρὰν ἐπαινεῖν οὐ φιλῶ ψυχὴν ἐγώ.   ̓αγαμέμνων ἡμᾶς σὺ δειλοὺς τῇδε θἠμέρᾳ φανεῖσ.   ̓οδυσσεύς ἄνδρας μὲν οὖν ̔́ελλησι πᾶσιν ἐνδίκουσ.   ̓αγαμέμνων ἄνωγας οὖν με τὸν νεκρὸν θάπτειν ἐᾶν;   ̓οδυσσεύς ἔγωγε· καὶ γὰρ αὐτὸς ἐνθάδ΄ ἵξομαι.   ̓αγαμέμνων ἦ πάνθ΄ ὅμοια πᾶς ἀνὴρ αὑτῷ πονεῖ.   ̓οδυσσεύς τῷ γάρ με μᾶλλον εἰκὸς ἢ ΄μαυτῷ πονεῖν;   ̓αγαμέμνων σὸν ἆρα τοὔργον, οὐκ ἐμὸν κεκλήσεται.   ̓οδυσσεύς ὡς ἂν ποήσῃσ, πανταχῇ χρηστός γ΄ ἔσει.   ̓αγαμέμνων ἀλλ΄ εὖ γε μέντοι τοῦτ΄ ἐπίστασ΄ ὡς ἐγὼ σοὶ μὲν νέμοιμ΄ ἂν τῆσδε καὶ μείζω χάριν, οὗτος δὲ κἀκεῖ κἀνθάδ΄ ὢν ἔμοιγ΄ ὁμῶς ἔχθιστος ἔσται· σοὶ δὲ δρᾶν ἔξεσθ΄ ἃ χρῇσ.   Χορός ὅστις σ΄, ̓οδυσσεῦ, μὴ λέγει γνώμῃ σοφὸν φῦναι, τοιοῦτον ὄντα, μῶρός ἐστ΄ ἀνήρ.    ̓οδυσσεύς καὶ νῦν γε Τεύκρῳ τἀπὸ τοῦδ΄ ἀγγέλλομαι, ὅσον τότ΄ ἐχθρὸς ἦ, τοσόνδ΄ εἶναι φίλοσ. καὶ τὸν θανόντα τόνδε συνθάπτειν θέλω καὶ ξυμπονεῖν καὶ μηδὲν ἐλλείπειν ὅσων χρὴ τοῖς ἀρίστοις ἀνδράσιν πονεῖν βροτούσ.   Τεῦκρος ἄριστ΄ ̓οδυσσεῦ, πάντ΄ ἔχω σ΄ ἐπαινέσαι λόγοισι, καί μ΄ ἔψευσας ἐλπίδος πολύ. τούτῳ γὰρ ὢν ἔχθιστος ̓αργείων ἀνὴρ μόνος παρέστης χερσίν, οὐδ΄ ἔτλης παρὼν θανόντι τῷδε ζῶν ἐφυβρίσαι μέγα, ὡς ὁ στρατηγὸς οὑπιβρόντητος μολὼν αὐτός τε χὠ ξύναιμος ἠθελησάτην λωβητὸν αὐτὸν ἐκβαλεῖν ταφῆς ἄτερ. τοιγάρ σφ΄ ̓ολύμπου τοῦδ΄ ὁ πρεσβεύων πατὴρ μνήμων τ΄ ̓ερινὺς καὶ τελεσφόρος Δίκη κακοὺς κακῶς φθείρειαν, ὥσπερ ἤθελον τὸν ἄνδρα λώβαις ἐκβαλεῖν ἀναξίωσ. σὲ δ΄, ὦ γεραιοῦ σπέρμα Λαέρτου πατρόσ, τάφου μὲν ὀκνῶ τοῦδ΄ ἐπιψαύειν ἐᾶν, μὴ τῷ θανόντι τοῦτο δυσχερὲς ποιῶ· τὰ δ΄ ἄλλα καὶ ξύμπρασσε, κεἴ τινα στρατοῦ θέλεις κομίζειν, οὐδὲν ἄλγος ἕξομεν. ἐγὼ δὲ τἄλλα πάντα πορσυνῶ· σὺ δὲ ἀνὴρ καθ΄ ἡμᾶς ἐσθλὸς ὢν ἐπίστασο.   ̓οδυσσεύς ἀλλ΄ ἤθελον μέν· εἰ δὲ μή ΄στί σοι φίλον πράσσειν τάδ΄ ἡμᾶσ, εἶμ΄ ἐπαινέσας τὸ σόν.   Τεῦκρος ἅλισ· ἤδη γὰρ πολὺς ἐκτέταται χρόνοσ.  ἀλλ΄ οἱ μὲν κοίλην κάπετον χερσὶ ταχύνατε, τοὶ δ΄ ὑψίβατον τρίποδ΄ ἀμφίπυρον λουτρῶν ὁσίων θέσθ΄ ἐπίκαιρον· μία δ΄ ἐκ κλισίας ἀνδρῶν ἴλη τὸν ὑπασπίδιον κόσμον φερέτω. παῖ, σὺ δὲ πατρός γ΄, ὅσον ἰσχύεισ, φιλότητι θιγὼν πλευρὰς σὺν ἐμοὶ τάσδ΄ ἐπικούφιζ΄· ἔτι γὰρ θερμαὶ σύριγγες ἄνω φυσῶσι μέλαν μένοσ.  ἀλλ΄ ἄγε πᾶσ, φίλος ὅστις ἀνὴρ φησὶ παρεῖναι, σούσθω, βάτω, τῷδ΄ ἀνδρὶ πονῶν τῷ πάντ΄ ἀγαθῷ κοὐδενί πω λῴονι θνητῶν Αἴαντοσ, ὅτ΄ ἦν, τότε φωνῶ.  Χορός ἦ πολλὰ βροτοῖς ἔστιν ἰδοῦσιν γνῶναι· πρὶν ἰδεῖν δ΄ οὐδεὶς μάντις τῶν μελλόντων, ὅ τι πράξει.   