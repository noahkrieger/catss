    ̓οδυσσεύς ἀκτὴ μὲν ἥδε τῆς περιρρύτου χθονὸς Λήμνου, βροτοῖς ἄστιπτος οὐδ΄ οἰκουμένη, ἔνθ΄, ὦ κρατίστου πατρὸς ̔ελλήνων τραφεὶς ̓αχιλλέως παῖ Νεοπτόλεμε, τὸν Μηλιᾶ Ποίαντος υἱὸν ἐξέθηκ΄ ἐγώ ποτε, ταχθεὶς τόδ΄ ἔρδειν τῶν ἀνασσόντων ὕπο, νόσῳ καταστάζοντα διαβόρῳ πόδα· ὅτ΄ οὔτε λοιβῆς ἡμὶν οὔτε θυμάτων παρῆν ἑκήλοις προσθιγεῖν, ἀλλ΄ ἀγρίαις κατεῖχ΄ ἀεὶ πᾶν στρατόπεδον δυσφημίαισ, βοῶν, στενάζων.  ἀλλὰ ταῦτα μὲν τί δεῖ λέγειν; ἀκμὴ γὰρ οὐ μακρῶν ἡμῖν λόγων, μὴ καὶ μάθῃ μ΄ ἥκοντα κἀκχέω τὸ πᾶν σόφισμα, τῷ νιν αὐτίχ΄ αἱρήσειν δοκῶ. ἀλλ΄ ἔργον ἤδη σὸν τὰ λοίφ΄ ὑπηρετεῖν σκοπεῖν θ΄ ὅπου ΄στ΄ ἐνταῦθα δίστομος πέτρα τοιάδ΄, ἵν΄ ἐν ψύχει μὲν ἡλίου διπλῆ πάρεστιν ἐνθάκησισ, ἐν θέρει δ΄ ὕπνον δι΄ ἀμφιτρῆτος αὐλίου πέμπει πνοή· βαιὸν δ΄ ἔνερθεν ἐξ ἀριστερᾶς τάχ΄ ἂν ἴδοις ποτὸν κρηναῖον, εἴπερ ἐστὶ σῶν. ἅ μοι προσελθὼν σῖγα σήμαιν΄ εἴτ΄ ἐκεῖ χῶρον τὸν αὐτὸν  τόνδ΄ ἔτ΄ εἴτ΄ ἄλλῃ κυρεῖ, ὡς τἀπίλοιπα τῶν λόγων σὺ μὲν κλύῃσ, ἐγὼ δὲ φράζω, κοινὰ δ΄ ἐξ ἀμφοῖν ἴῃ.   Νεοπτόλεμος ἄναξ ̓οδυσσεῦ, τοὔργον οὐ μακρὰν λέγεισ· δοκῶ γὰρ οἷον εἶπας ἄντρον εἰσορᾶν.  ̓οδυσσεύς ἄνωθεν ἢ κάτωθεν; οὐ γὰρ ἐννοῶ.  Νεοπτόλεμος τόδ΄ ἐξύπερθε· καὶ στίβου γ΄ οὐδεὶς κτύποσ.  ̓οδυσσεύς ὅρα καθ΄ ὕπνον μὴ καταυλισθεὶς κυρεῖ.  Νεοπτόλεμος ὁρῶ κενὴν οἴκησιν ἀνθρώπων δίχα.  ̓οδυσσεύς οὐδ΄ ἔνδον οἰκοποιός ἐστί τις τροφή;  Νεοπτόλεμος στιπτή γε φυλλὰς ὡς ἐναυλίζοντί τῳ.  ̓οδυσσεύς τὰ δ΄ ἄλλ΄ ἔρημα, κοὐδέν ἐσθ΄ ὑπόστεγον;  Νεοπτόλεμος αὐτόξυλόν γ΄ ἔκπωμα, φλαυρουργοῦ τινος τεχνήματ΄ ἀνδρόσ, καὶ πυρεῖ΄ ὁμοῦ τάδε.  ̓οδυσσεύς κείνου τὸ θησαύρισμα σημαίνεις τόδε.  Νεοπτόλεμος ἰοὺ ἰού·  καὶ ταῦτά γ΄ ἄλλα θάλπεται ῥάκη, βαρείας του νοσηλείας πλέα.  ̓οδυσσεύς ἁνὴρ κατοικεῖ τούσδε τοὺς τόπους σαφῶσ, κἄστ΄ οὐχ ἑκάς που· πῶς γὰρ ἂν νοσῶν ἀνὴρ κῶλον παλαιᾷ κηρὶ προσβαίη μακράν; ἀλλ΄ ἢ ΄πὶ φορβῆς νόστον ἐξελήλυθεν ἢ φύλλον εἴ τι νώδυνον κάτοιδέ που. τὸν οὖν παρόντα πέμψον εἰς κατασκοπήν, μὴ καὶ λάθῃ με προσπεσών· ὡς μᾶλλον ἂν ἕλοιτό μ΄ ἢ τοὺς πάντας ̓αργείους λαβεῖν.  Νεοπτόλεμος ἀλλ΄ ἔρχεταί τε καὶ φυλάξεται στίβοσ. σὺ δ΄, εἴ τι χρῄζεισ, φράζε δευτέρῳ λόγῳ.  ̓οδυσσεύς ̓αχιλλέως παῖ, δεῖ σ΄ ἐφ΄ οἷς ἐλήλυθας γενναῖον εἶναι, μὴ μόνον τῷ σώματι, ἀλλ΄ ἤν τι καινὸν ὧν πρὶν οὐκ ἀκήκοας κλύῃσ, ὑπουργεῖν, ὡς ὑπηρέτης πάρει.   Νεοπτόλεμος τί δῆτ΄ ἄνωγασ;  ̓οδυσσεύς τὴν Φιλοκτήτου σε δεῖ ψυχὴν ὅπως δόλοισιν  ἐκκλέψεις λέγων. ὅταν σ΄ ἐρωτᾷ τίς τε καὶ πόθεν πάρει, λέγειν, ̓αχιλλέως παῖσ· τόδ΄ οὐχὶ κλεπτέον· πλεῖς δ΄ ὡς πρὸς οἶκον, ἐκλιπὼν τὸ ναυτικὸν στράτευμ΄ ̓αχαιῶν, ἔχθος ἐχθήρας μέγα, οἵ σ΄ ἐν λιταῖς στείλαντες ἐξ οἴκων μολεῖν, μόνην ἔχοντες τήνδ΄ ἅλωσιν ̓ιλίου, οὐκ ἠξίωσαν τῶν ̓αχιλλείων ὅπλων ἐλθόντι δοῦναι κυρίως αἰτουμένῳ, ἀλλ΄ αὔτ΄ ̓οδυσσεῖ παρέδοσαν· λέγων ὅσ΄ ἂν θέλῃς καθ΄ ἡμῶν ἔσχατ΄ ἐσχάτων κακά. τούτῳ  γὰρ οὐδέν μ΄ ἀλγυνεῖσ· εἰ δ΄ ἐργάσει μὴ ταῦτα, λύπην πᾶσιν ̓αργείοις βαλεῖσ. εἰ γὰρ τὰ τοῦδε τόξα μὴ ληφθήσεται, οὐκ ἔστι πέρσαι σοι τὸ Δαρδάνου πέδον. ὡς δ΄ ἔστ΄ ἐμοὶ μὲν οὐχί, σοὶ δ΄ ὁμιλία πρὸς τόνδε πιστὴ καὶ βέβαιοσ, ἔκμαθε. σὺ μὲν πέπλευκας οὔτ΄ ἔνορκος οὐδενὶ οὔτ΄ ἐξ ἀνάγκης οὔτε τοῦ πρώτου στόλου· ἐμοὶ δὲ τούτων οὐδέν ἐστ΄ ἀρνήσιμον. ὥστ΄ εἴ με τόξων ἐγκρατὴς αἰσθήσεται, ὄλωλα καὶ σὲ προσδιαφθερῶ ξυνών. ἀλλ΄ αὐτὸ τοῦτο δεῖ σοφισθῆναι, κλοπεὺς ὅπως γενήσει τῶν ἀνικήτων ὅπλων. ἔξοιδα, παῖ, φύσει σε μὴ πεφυκότα τοιαῦτα φωνεῖν μηδὲ τεχνᾶσθαι κακά· ἀλλ΄ ἡδὺ γάρ τι κτῆμα τῆς νίκης λαβεῖν, τόλμα· δίκαιοι δ΄ αὖθις ἐκφανούμεθα. νῦν δ΄ εἰς ἀναιδὲς ἡμέρας μέρος βραχὺ δός μοι σεαυτόν, κᾆτα τὸν λοιπὸν χρόνον κέκλησο πάντων εὐσεβέστατος βροτῶν.   Νεοπτόλεμος ἐγὼ μὲν οὓς ἂν τῶν λόγων ἀλγῶ κλύων, Λαερτίου παῖ, τούσδε καὶ πράσσειν στυγῶ· ἔφυν γὰρ οὐδὲν ἐκ τέχνης πράσσειν κακῆσ, οὔτ΄ αὐτὸς οὔθ΄, ὥς φασιν, οὑκφύσας ἐμέ. ἀλλ΄ εἴμ΄ ἑτοῖμος πρὸς βίαν τὸν ἄνδρ΄ ἄγειν καὶ μὴ δόλοισιν· οὐ γὰρ ἐξ ἑνὸς ποδὸς ἡμᾶς τοσούσδε πρὸς βίαν χειρώσεται. πεμφθείς γε μέντοι σοὶ ξυνεργάτης ὀκνῶ προδότης καλεῖσθαι· βούλομαι δ΄, ἄναξ, καλῶς δρῶν ἐξαμαρτεῖν μᾶλλον ἢ νικᾶν κακῶσ.  ̓οδυσσεύς ἐσθλοῦ πατρὸς παῖ, καὐτὸς ὢν νέος ποτὲ γλῶσσαν μὲν ἀργόν, χεῖρα δ΄ εἶχον ἐργάτιν· νῦν δ΄ εἰς ἔλεγχον ἐξιὼν ὁρῶ βροτοῖς τὴν γλῶσσαν, οὐχὶ τἄργα, πάνθ΄ ἡγουμένην.  Νεοπτόλεμος τί μ΄ οὖν ἄνωγας ἄλλο πλὴν ψευδῆ λέγειν;  ̓οδυσσεύς λέγω σ΄ ἐγὼ δόλῳ Φιλοκτήτην λαβεῖν.  Νεοπτόλεμος τί δ΄ ἐν δόλῳ δεῖ μᾶλλον ἢ πείσαντ΄ ἄγειν;  ̓οδυσσεύς οὐ μὴ πίθηται·  πρὸς βίαν δ΄ οὐκ ἂν λάβοισ.  Νεοπτόλεμος οὕτως ἔχει τι δεινὸν ἰσχύος θράσοσ;  ̓οδυσσεύς ἰούς γ΄ ἀφύκτους καὶ προπέμποντας φόνον.  Νεοπτόλεμος οὐκ ἆρ΄ ἐκείνῳ γ΄ οὐδὲ προσμῖξαι θρασύ;  ̓οδυσσεύς οὔ, μὴ δόλῳ λαβόντα γ΄, ὡς ἐγὼ λέγω.  Νεοπτόλεμος οὐκ αἰσχρὸν ἡγεῖ δῆτα τὸ ψευδῆ λέγειν;  ̓οδυσσεύς οὔκ, εἰ τὸ σωθῆναί γε τὸ ψεῦδος φέρει.  Νεοπτόλεμος πῶς οὖν βλέπων τις ταῦτα τολμήσει λακεῖν;  ̓οδυσσεύς ὅταν τι δρᾷς εἰς κέρδοσ, οὐκ ὀκνεῖν πρέπει.  Νεοπτόλεμος κέρδος δ΄ ἐμοὶ τί τοῦτον ἐς Τροίαν μολεῖν;  ̓οδυσσεύς αἱρεῖ τὰ τόξα ταῦτα τὴν Τροίαν μόνα.  Νεοπτόλεμος οὐκ ἆρ΄ ὁ πέρσων, ὡς ἐφάσκετ΄, εἴμ΄ ἐγώ;  ̓οδυσσεύς οὔτ΄ ἂν σὺ κείνων χωρὶς οὔτ΄ ἐκεῖνα σοῦ.  Νεοπτόλεμος θηρατέ΄ οὖν γίγνοιτ΄ ἄν, εἴπερ ὧδ΄ ἔχει.  ̓οδυσσεύς ὡς τοῦτό γ΄ ἔρξας δύο φέρει δωρήματα.  Νεοπτόλεμος ποίω; μαθὼν γὰρ οὐκ ἂν ἀρνοίμην τὸ δρᾶν.  ̓οδυσσεύς σοφός τ΄ ἂν αὑτὸς κἀγαθὸς κεκλῇ΄ ἅμα.  Νεοπτόλεμος ἴτω· ποήσω, πᾶσαν αἰσχύνην ἀφείσ.  ̓οδυσσεύς ἦ μνημονεύεις οὖν ἅ σοι παρῄνεσα;  Νεοπτόλεμος σάφ΄ ἴσθ΄, ἐπείπερ εἰσάπαξ συνῄνεσα.   ̓οδυσσεύς σὺ μὲν μένων νυν κεῖνον ἐνθάδ΄ ἐκδέχου, ἐγὼ δ΄ ἄπειμι, μὴ κατοπτευθῶ παρών, καὶ τὸν σκοπὸν πρὸς ναῦν ἀποστελῶ πάλιν. καὶ δεῦρ΄, ἐάν μοι τοῦ χρόνου δοκῆτέ τι κατασχολάζειν, αὖθις ἐκπέμψω πάλιν τοῦτον τὸν αὐτὸν ἄνδρα, ναυκλήρου τρόποις μορφὴν δολώσασ, ὡς ἂν ἀγνοία προσῇ· οὗ δῆτα, τέκνον, ποικίλως αὐδωμένου δέχου τὰ συμφέροντα τῶν ἀεὶ λόγων. ἐγὼ δὲ πρὸς ναῦν εἶμι, σοὶ παρεὶς τάδε· ̔ερμῆς δ΄ ὁ πέμπων δόλιος ἡγήσαιτο νῷν Νίκη τ΄ ̓αθάνα Πολιάσ, ἣ σῴζει μ΄ ἀεί.    Χορός τί χρὴ τί χρή με, δέσποτ΄, ἐν ξένᾳ ξένον στέγειν ἢ τί λέγειν πρὸς ἄνδρ΄ ὑπόπταν; φράζε μοι.  τέχνα γὰρ τέχνας ἑτέρας προύχει καὶ γνώμα παρ΄ ὅτῳ τὸ θεῖον Διὸς σκῆπτρον ἀνάσσεται. σὲ δ΄, ὦ τέκνον, τόδ΄ ἐλήλυθεν πᾶν κράτος ὠγύγιον· τό μοι ἔννεπε τί σοι χρεὼν ὑπουργεῖν.   Νεοπτόλεμος νῦν μέν, ἴσως γὰρ τόπον ἐσχατιαῖς προσιδεῖν ἐθέλεις ὅντινα κεῖται, δέρκου θαρσῶν· ὁπόταν δὲ μόλῃ δεινὸς ὁδίτησ, τῶνδ΄ οὑκ  μελάθρων πρὸς ἐμὴν αἰεὶ χεῖρα προχωρῶν πειρῶ τὸ παρὸν θεραπεύειν.   Χορός μέλον πάλαι μέλημά μοι λέγεισ, ἄναξ, φρουρεῖν ὄμμ΄ ἐπὶ σῷ μάλιστα καιρῷ· νῦν δέ μοι λέγ΄, αὐλὰς ποίας ἔνεδρος ναίει καὶ χῶρον τίν΄ ἔχει.  τὸ γάρ μοι μαθεῖν οὐκ ἀποκαίριον, μὴ προσπεσών με λάθῃ ποθέν· τίς τόπος ἢ τίς ἕδρα; τίν΄ ἔχει στίβον, ἔναυλον ἢ θυραῖον;   Νεοπτόλεμος οἶκον μὲν ὁρᾷς τόνδ΄ ἀμφίθυρον πετρίνης κοίτησ. Χορός ποῦ γὰρ ὁ τλήμων αὐτὸς ἄπεστιν; Νεοπτόλεμος δῆλον ἔμοιγ΄ ὡς φορβῆς χρείᾳ στίβον ὀγμεύει τῇδε  πέλας που. ταύτην γὰρ ἔχειν βιοτῆς αὐτὸν λόγος ἐστὶ φύσιν, θηροβολοῦντα πτηνοῖς ἰοῖς στυγερὸν στυγερῶσ, οὐδέ τιν΄ αὐτῷ παιῶνα κακῶν ἐπινωμᾶν.   Χορός οἰκτίρω νιν ἔγωγ΄, ὅπωσ, μή του κηδομένου βροτῶν μηδὲ ξύντροφον ὄμμ΄ ἔχων, δύστανοσ, μόνος ἀεί, νοσεῖ μὲν νόσον ἀγρίαν, ἀλύει δ΄ ἐπὶ παντί τῳ χρείας ἱσταμένῳ.  πῶς ποτε πῶς δύσμορος ἀντέχει; ὦ παλάμαι θεῶν, ὦ δύστανα γένη βροτῶν, οἷς μὴ μέτριος αἰών.   Χορός οὗτος πρωτογόνων ἴσως οἴκων οὐδενὸς ὕστεροσ, πάντων ἄμμορος ἐν βίῳ κεῖται μοῦνος ἀπ΄ ἄλλων, στικτῶν ἢ λασίων μετὰ θηρῶν, ἔν τ΄ ὀδύναις ὁμοῦ λιμῷ τ΄ οἰκτρόσ, ἀνήκεστα μεριμνήματ΄ ἔχων· ὀρεί- α δ΄  ἀθυρόστομος ̓αχὼ τηλεφανὴς πικραῖς οἰμωγαῖς ὑπακούει.   Νεοπτόλεμος οὐδὲν τούτων θαυμαστὸν ἐμοί· θεῖα γάρ, εἴπερ κἀγώ τι φρονῶ, καὶ τὰ παθήματα κεῖνα πρὸς αὐτὸν τῆς ὠμόφρονος Χρύσης ἐπέβη, καὶ νῦν ἃ πονεῖ δίχα κηδεμόνων, οὐκ ἔσθ΄ ὡς οὐ θεῶν του μελέτῃ τοῦ μὴ πρότερον τόνδ΄ ἐπὶ Τροίᾳ τεῖναι τὰ θεῶν ἀμάχητα βέλη, πρὶν ὅδ΄ ἐξήκοι χρόνοσ, ᾧ λέγεται χρῆναί σφ΄ ὑπὸ τῶνδε δαμῆναι.   Χορός εὔστομ΄ ἔχε, παῖ. Νεοπτόλεμος τί τόδε; Χορός προυφάνη κτύποσ, φωτὸς σύντροφος ὡς τειρομένου του, ἤ που τῇδ΄ ἢ τῇδε τόπων. βάλλει βάλλει μ΄ ἐτύμα φθογγά του στίβον κατ΄ ἀνάγκαν ἕρποντοσ, οὐδέ με λάθει βαρεῖα τηλόθεν αὐδὰ τρυσάνωρ· διάσημα γὰρ θρηνεῖ.   Χορός ἀλλ΄ ἔχε, τέκνον, Νεοπτόλεμος λέγ΄ ὅ τι. Χορός φροντίδας νέασ. ὡς οὐκ ἔξεδροσ, ἀλλ΄ ἔντοπος ἁνήρ, οὐ μολπὰν σύριγγος ἔχων, ὡς ποιμὴν ἀγροβότασ, ἀλλ΄ ἤ που πταίων ὑπ΄ ἀνάγκας βοᾷ τηλωπὸν ἰωάν, ἢ ναὸς ἄξενον αὐγάζων ὅρμον· προβοᾷ τι γὰρ δεινόν.    Φιλοκτήτης ἰὼ ξένοι, τίνες ποτ΄ ἐς γῆν τήνδε κἀκ ποίας πάτρας κατέσχετ΄ οὔτ΄ εὔορμον οὔτ΄ οἰκουμένην; ποίας ἂν ὑμᾶς πατρίδος  ἢ γένους ποτὲ τύχοιμ΄ ἂν εἰπών; σχῆμα μὲν γὰρ ̔ελλάδος στολῆς ὑπάρχει προσφιλεστάτης ἐμοί· φωνῆς δ΄ ἀκοῦσαι βούλομαι· καὶ μή μ΄ ὄκνῳ δείσαντες ἐκπλαγῆτ΄ ἀπηγριωμένον, ἀλλ΄ οἰκτίσαντες ἄνδρα δύστηνον, μόνον, ἔρημον ὧδε κἄφιλον κακούμενον, φωνήσατ΄, εἴπερ ὡς φίλοι προσήκετε. ἀλλ΄ ἀνταμείψασθ΄· οὐ γὰρ εἰκὸς οὔτ΄ ἐμὲ ὑμῶν ἁμαρτεῖν τοῦτό γ΄ οὔθ΄ ὑμᾶς ἐμοῦ.  Νεοπτόλεμος ἀλλ΄, ὦ ξέν΄, ἴσθι τοῦτο πρῶτον, οὕνεκα ̔́ελληνές ἐσμεν· τοῦτο γὰρ βούλει μαθεῖν.  Φιλοκτήτης ὦ φίλτατον φώνημα· φεῦ τὸ καὶ λαβεῖν πρόσφθεγμα τοιοῦδ΄ ἀνδρὸς ἐν χρόνῳ μακρῷ. τίς σ΄, ὦ τέκνον, προσέσχε, τίς προσήγαγεν χρεία; τίς ὁρμή; τίς ἀνέμων ὁ φίλτατοσ; γέγωνέ μοι πᾶν τοῦθ΄, ὅπως εἰδῶ τίς εἶ.  Νεοπτόλεμος ἐγὼ γένος μέν εἰμι τῆς περιρρύτου Σκύρου·  πλέω δ΄ ἐς οἶκον· αὐδῶμαι δὲ παῖς ̓αχιλλέωσ, Νεοπτόλεμοσ.  οἶσθα δὴ τὸ πᾶν.  Φιλοκτήτης ὦ φιλτάτου παῖ πατρόσ, ὦ φίλης χθονόσ, ὦ τοῦ γέροντος θρέμμα Λυκομήδουσ, τίνι στόλῳ προσέσχες τήνδε γῆν πόθεν πλέων;  Νεοπτόλεμος ἐξ ̓ιλίου τοι δὴ τανῦν γε ναυστολῶ.  Φιλοκτήτης πῶς εἶπασ; οὐ γὰρ δὴ σύ γ΄ ἦσθα ναυβάτης ἡμῖν κατ΄ ἀρχὴν τοῦ πρὸς ̓́ιλιον στόλου.  Νεοπτόλεμος ἦ γὰρ μετέσχες καὶ σὺ τοῦδε τοῦ πόνου;  Φιλοκτήτης ὦ τέκνον, οὐ γὰρ οἶσθά μ΄ ὅντιν΄ εἰσορᾷσ;  Νεοπτόλεμος πῶς γὰρ κάτοιδ΄ ὅν γ΄ εἶδον οὐδεπώποτε;  Φιλοκτήτης οὐδ΄ ὄνομ΄ ἄρ΄  οὐδὲ τῶν ἐμῶν κακῶν κλέος ᾔσθου ποτ΄ οὐδέν, οἷς ἐγὼ διωλλύμην;  Νεοπτόλεμος ὡς μηδὲν εἰδότ΄ ἴσθι μ΄ ὧν ἀνιστορεῖσ.   Φιλοκτήτης ὦ πόλλ΄ ἐγὼ μοχθηρόσ, ὦ πικρὸς θεοῖσ, οὗ μηδὲ κληδὼν ὧδ΄ ἔχοντος οἴκαδε μηδ΄ ̔ελλάδος γῆς μηδαμοῦ διῆλθέ που. ἀλλ΄ οἱ μὲν ἐκβαλόντες ἀνοσίως ἐμὲ γελῶσι σῖγ΄ ἔχοντεσ, ἡ δ΄ ἐμὴ νόσος ἀεὶ τέθηλε κἀπὶ μεῖζον ἔρχεται. ὦ τέκνον, ὦ παῖ πατρὸς ἐξ ̓αχιλλέωσ, ὅδ΄ εἴμ΄ ἐγώ σοι κεῖνοσ, ὃν κλύεις ἴσως τῶν ̔ηρακλείων ὄντα δεσπότην ὅπλων, ὁ τοῦ Ποίαντος παῖς Φιλοκτήτησ, ὃν οἱ δισσοὶ στρατηγοὶ χὠ Κεφαλλήνων ἄναξ ἔρριψαν αἰσχρῶς ὧδ΄ ἔρημον, ἀγρίᾳ νόσῳ καταφθίνοντα, τῆς ἀνδροφθόρου πληγέντ΄ ἐχίδνης ἀγρίῳ χαράγματι· ξὺν ᾗ μ΄ ἐκεῖνοι, παῖ, προθέντες ἐνθάδε ᾤχοντ΄ ἔρημον, ἡνίκ΄ ἐκ τῆς ποντίας Χρύσης κατέσχον δεῦρο ναυβάτῃ στόλῳ. τότ΄ ἄσμενοί μ΄ ὡς εἶδον ἐκ πολλοῦ σάλου εὕδοντ΄ ἐπ΄ ἀκτῆς ἐν κατηρεφεῖ πέτρᾳ, λιπόντες ᾤχονθ΄, οἷα φωτὶ δυσμόρῳ ῥάκη προθέντες βαιὰ καί τι καὶ βορᾶς ἐπωφέλημα σμικρόν, οἷ΄ αὐτοῖς τύχοι. σὺ δή, τέκνον, ποίαν μ΄ ἀνάστασιν δοκεῖς αὐτῶν βεβώτων ἐξ ὕπνου στῆναι τότε; ποῖ΄ ἐκδακρῦσαι, ποῖ΄ ἀποιμῶξαι κακά; ὁρῶντα μὲν ναῦσ, ἃς ἔχων ἐναυστόλουν, πάσας βεβώσασ, ἄνδρα δ΄ οὐδέν΄ ἔντοπον, οὐχ ὅστις ἀρκέσειεν οὐδ΄ ὅστις νόσου κάμνοντι συλλάβοιτο· πάντα δὲ σκοπῶν ηὕρισκον οὐδὲν πλὴν ἀνιᾶσθαι παρόν, τούτου δὲ πολλὴν εὐμάρειαν, ὦ τέκνον.  ὁ μὲν χρόνος δὴ διὰ χρόνου προύβαινέ μοι, κἄδει τι βαιᾷ τῇδ΄ ὑπὸ στέγῃ μόνον διακονεῖσθαι.  γαστρὶ μὲν τὰ σύμφορα τόξον τόδ΄ ἐξηύρισκε, τὰς ὑποπτέρους βάλλον πελείασ· πρὸς δὲ τοῦθ΄, ὅ μοι βάλοι νευροσπαδὴς ἄτρακτοσ, αὐτὸς ἂν τάλας εἰλυόμην, δύστηνον ἐξέλκων πόδα, πρὸς τοῦτ΄ ἄν·  εἴ τ΄ ἔδει τι καὶ ποτὸν λαβεῖν, καί που πάγου χυθέντοσ, οἷα χείματι, ξύλον τι θραῦσαι, ταῦτ΄ ἂν ἐξέρπων τάλας ἐμηχανώμην· εἶτα πῦρ ἂν οὐ παρῆν, ἀλλ΄ ἐν πέτροισι πέτρον ἐκτρίβων μόλις ἔφην΄ ἄφαντον φῶσ, ὃ καὶ σῴζει μ΄ ἀεί. οἰκουμένη γὰρ οὖν στέγη πυρὸς μέτα πάντ΄ ἐκπορίζει πλὴν τὸ μὴ νοσεῖν ἐμέ. φέρ΄, ὦ τέκνον, νῦν καὶ τὸ τῆς νήσου μάθῃσ. ταύτῃ πελάζει ναυβάτης οὐδεὶς ἑκών· οὐ γάρ τις ὅρμος ἔστιν οὐδ΄ ὅποι πλέων ἐξεμπολήσει κέρδος ἢ ξενώσεται. οὐκ ἐνθάδ΄ οἱ πλοῖ τοῖσι σώφροσιν βροτῶν. τάχ΄ οὖν τις ἄκων ἔσχε· πολλὰ γὰρ τάδε ἐν τῷ μακρῷ γένοιτ΄ ἂν ἀνθρώπων χρόνῳ· οὗτοί μ΄, ὅταν μόλωσιν, ὦ τέκνον, λόγοις ἐλεοῦσι μέν, καί πού τι καὶ βορᾶς μέρος προσέδοσαν οἰκτίραντες ἤ τινα στολήν· ἐκεῖνο δ΄ οὐδείσ, ἡνίκ΄ ἂν μνησθῶ, θέλει, σῶσαί μ΄ ἐς οἴκουσ, ἀλλ΄ ἀπόλλυμαι τάλας ἔτος τόδ΄ ἤδη δέκατον ἐν λιμῷ τε καὶ κακοῖσι βόσκων τὴν ἀδηφάγον νόσον. τοιαῦτ΄ ̓ατρεῖδαί μ΄ ἥ τ΄ ̓οδυσσέως βία, ὦ παῖ, δεδράκασ΄, οἷ΄ ̓ολύμπιοι θεοὶ δοῖέν ποτ΄ αὐτοῖς ἀντίποιν΄ ἐμοῦ παθεῖν.    Χορός ἔοικα κἀγὼ τοῖς ἀφιγμένοις ἴσα ξένοις ἐποικτίρειν σε, Ποίαντος τέκνον.  Νεοπτόλεμος ἐγὼ δὲ καὐτὸς τοῖσδε μάρτυς ἐν λόγοισ, ὡς εἴσ΄ ἀληθεῖς οἶδα, συντυχὼν κακῶν ἀνδρῶν ̓ατρειδῶν τῆς τ΄ ̓οδυσσέως βίασ.  Φιλοκτήτης ἦ γάρ τι καὶ σὺ τοῖς πανωλέθροις ἔχεις ἔγκλημ΄ ̓ατρείδαισ, ὥστε θυμοῦσθαι παθών;  Νεοπτόλεμος θυμὸν γένοιτο χειρὶ πληρῶσαί ποτε, ἵν΄ αἱ Μυκῆναι γνοῖεν ἡ Σπάρτη θ΄ ὅτι χἠ Σκῦρος ἀνδρῶν ἀλκίμων μήτηρ ἔφυ.  Φιλοκτήτης εὖ γ΄, ὦ τέκνον· τίνος γὰρ ὧδε τὸν μέγαν χόλον κατ΄ αὐτῶν ἐγκαλῶν ἐλήλυθασ;  Νεοπτόλεμος ὦ παῖ Ποίαντοσ, ἐξερῶ, μόλις δ΄ ἐρῶ, ἅγωγ΄ ὑπ΄ αὐτῶν ἐξελωβήθην μολών. ἐπεὶ γὰρ ἔσχε μοῖρ΄ ̓αχιλλέα θανεῖν,  Φιλοκτήτης οἴμοι· φράσῃς μοι μὴ πέρα, πρὶν ἂν μάθω πρῶτον τόδ΄, ἦ τέθνηχ΄ ὁ Πηλέως γόνοσ;  Νεοπτόλεμος τέθνηκεν, ἀνδρὸς οὐδενόσ, θεοῦ δ΄ ὕπο, τοξευτόσ, ὡς λέγουσιν, ἐκ Φοίβου δαμείσ.  Φιλοκτήτης ἀλλ΄ εὐγενὴς μὲν ὁ κτανών τε χὠ θανών· ἀμηχανῶ δὲ πότερον, ὦ τέκνον, τὸ σὸν πάθημ΄ ἐλέγχω πρῶτον ἢ κεῖνον στένω.  Νεοπτόλεμος οἶμαι μὲν ἀρκεῖν σοί γε καὶ τὰ σ΄, ὦ τάλασ, ἀλγήμαθ΄, ὥστε μὴ τὰ τῶν πέλας στένειν.  Φιλοκτήτης ὀρθῶς ἔλεξασ· τοιγαροῦν τὸ σὸν φράσον αὖθις πάλιν μοι πρᾶγμ΄, ὅτῳ σ΄ ἐνύβρισαν.   Νεοπτόλεμος ἦλθόν με νηὶ ποικιλοστόλῳ μέτα δῖός τ΄ ̓οδυσσεὺς χὠ τροφεὺς τοὐμοῦ πατρόσ, λέγοντεσ, εἴτ΄ ἀληθὲς εἴτ΄ ἄρ΄ οὖν μάτην, ὡς οὐ θέμις γίγνοιτ΄, ἐπεὶ κατέφθιτο πατὴρ ἐμόσ, τὰ πέργαμ΄ ἄλλον ἤ μ΄ ἑλεῖν. ταῦτ΄, ὦ ξέν΄, οὕτως ἐννέποντες οὐ πολὺν χρόνον μ΄ ἐπέσχον μή με ναυστολεῖν ταχύ, μάλιστα μὲν δὴ τοῦ θανόντος ἱμέρῳ, ὅπως ἴδοιμ΄ ἄθαπτον· οὐ γὰρ εἰδόμην· ἔπειτα μέντοι χὠ λόγος καλὸς προσῆν, εἰ τἀπὶ Τροίᾳ πέργαμ΄ αἱρήσοιμ΄ ἰών. ἦν δ΄ ἦμαρ ἤδη δεύτερον πλέοντί μοι, κἀγὼ πικρὸν Σίγειον οὐρίῳ πλάτῃ κατηγόμην· καί μ΄ εὐθὺς ἐν κύκλῳ στρατὸς ἐκβάντα πᾶς ἠσπάζετ΄, ὀμνύντες βλέπειν τὸν οὐκέτ΄ ὄντα ζῶντ΄ ̓αχιλλέα πάλιν. κεῖνος μὲν οὖν ἔκειτ΄· ἐγὼ δ΄ ὁ δύσμορος ἐπεὶ ΄δάκρυσα κεῖνον, οὐ μακρῷ χρόνῳ ἐλθὼν ̓ατρείδας πρὸς φίλουσ, ὡς εἰκὸς ἦν, τά θ΄ ὅπλ΄ ἀπῄτουν τοῦ πατρὸς τά τ΄ ἄλλ΄ ὅσ΄ ἦν. οἱ δ΄ εἶπον, οἴμοι, τλημονέστατον λόγον· ὦ σπέρμ΄ ̓αχιλλέωσ, τἄλλα μὲν πάρεστί σοι πατρῷ΄ ἑλέσθαι, τῶν δ΄ ὅπλων κείνων ἀνὴρ ἄλλος κρατύνει νῦν, ὁ Λαέρτου γόνοσ. κἀγὼ δακρύσας εὐθὺς ἐξανίσταμαι ὀργῇ βαρείᾳ, καὶ καταλγήσας λέγω· ὦ σχέτλι΄, ἦ ΄τολμήσατ΄ ἀντ΄ ἐμοῦ τινι δοῦναι τὰ τεύχη τἀμά, πρὶν μαθεῖν ἐμοῦ; ὁ δ΄ εἶπ΄ ̓οδυσσεύσ, πλησίον γὰρ ὢν κυρεῖ, ναί, παῖ, δεδώκασ΄ ἐνδίκως οὗτοι τάδε· ἐγὼ γὰρ αὔτ΄ ἔσωσα κἀκεῖνον παρών. κἀγὼ χολωθεὶς εὐθὺς ἤρασσον κακοῖς τοῖς πᾶσιν, οὐδὲν ἐνδεὲς ποιούμενοσ, εἰ τἀμὰ κεῖνος ὅπλ΄ ἀφαιρήσοιτό με. ὁ δ΄ ἐνθάδ΄ ἥκων, καίπερ οὐ δύσοργος ὤν, δηχθεὶς πρὸς ἁξήκουσεν ὧδ΄ ἠμείψατο· οὐκ ἦσθ΄ ἵν΄ ἡμεῖσ, ἀλλ΄ ἀπῆσθ΄ ἵν΄ οὔ σ΄ ἔδει· καὶ ταῦτ΄, ἐπειδὴ καὶ λέγεις θρασυστομῶν, οὐ μήποτ΄ ἐς τὴν Σκῦρον ἐκπλεύσῃς ἔχων. τοιαῦτ΄ ἀκούσας κἀξονειδισθεὶς κακὰ πλέω πρὸς οἴκουσ, τῶν ἐμῶν τητώμενος πρὸς τοῦ κακίστου κἀκ κακῶν ̓οδυσσέωσ. κοὐκ αἰτιῶμαι κεῖνον ὡς τοὺς ἐν τέλει· πόλις γάρ ἐστι πᾶσα τῶν ἡγουμένων στρατός τε σύμπασ· οἱ δ΄ ἀκοσμοῦντες βροτῶν διδασκάλων λόγοισι γίγνονται κακοί. λόγος λέλεκται πᾶσ· ὁ δ΄ ̓ατρείδας στυγῶν ἐμοί θ΄ ὁμοίως καὶ θεοῖς εἴη φίλοσ.    Χορός ὀρεστέρα παμβῶτι Γᾶ, μᾶτερ αὐτοῦ Διόσ, ἃ τὸν μέγαν Πακτωλὸν εὔχρυσον νέμεισ, σὲ κἀκεῖ, μᾶτερ πότνι΄, ἐπηυδώμαν, ὅτ΄ ἐς τόνδ΄ ̓ατρειδᾶν ὕβρις πᾶσ΄ ἐχώρει, ὅτε τὰ πάτρια τεύχεα παρεδίδοσαν, ἰὼ μάκαιρα ταυροκτόνων λεόντων ἔφεδρε, τῷ Λαρτίου σέβας ὑπέρτατον.    Φιλοκτήτης ἔχοντεσ, ὡς ἔοικε, σύμβολον σαφὲς λύπης πρὸς ἡμᾶσ, ὦ ξένοι, πεπλεύκατε, καί μοι προσᾴδεθ΄ ὥστε γιγνώσκειν ὅτι ταῦτ΄ ἐξ ̓ατρειδῶν ἔργα κἀξ ̓οδυσσέωσ. ἔξοιδα γάρ νιν παντὸς ἂν λόγου κακοῦ γλώσσῃ θιγόντα καὶ πανουργίασ, ἀφ΄ ἧς μηδὲν δίκαιον ἐς τέλος μέλλοι ποεῖν. ἀλλ΄ οὔ τι τοῦτο θαῦμ΄ ἔμοιγ΄, ἀλλ΄ εἰ παρὼν Αἴας ὁ μείζων ταῦθ΄ ὁρῶν ἠνείχετο.  Νεοπτόλεμος οὐκ ἦν ἔτι ζῶν, ὦ ξέν΄· οὐ γὰρ ἄν ποτε ζῶντός γ΄ ἐκείνου ταῦτ΄ ἐσυλήθην ἐγώ.  Φιλοκτήτης πῶς εἶπασ; ἀλλ΄ ἦ χοὖτος οἴχεται θανών;  Νεοπτόλεμος ὡς μηκέτ΄ ὄντα κεῖνον ἐν φάει νόει.  Φιλοκτήτης οἴμοι τάλασ.  ἀλλ΄ οὐχ ὁ Τυδέως γόνος οὐδ΄ οὑμπολητὸς Σισύφου Λαερτίῳ, οὐ μὴ θάνωσι· τούσδε γὰρ μὴ ζῆν ἔδει.  Νεοπτόλεμος οὐ δῆτ΄· ἐπίστω τοῦτό γ΄· ἀλλὰ καὶ μέγα θάλλοντές εἰσι νῦν ἐν ̓αργείων στρατῷ.  Φιλοκτήτης τί δ΄; οὐ παλαιὸς  κἀγαθὸς φίλος τ΄ ἐμόσ, Νέστωρ ὁ Πύλιοσ, ἔστιν; οὗτος γὰρ τά γε κείνων κάκ΄ ἐξήρυκε, βουλεύων σοφά.  Νεοπτόλεμος κεῖνός γε πράσσει νῦν κακῶσ, ἐπεὶ θανὼν ̓αντίλοχος αὐτῷ φροῦδοσ, ὃς παρῆν, γόνοσ.  Φιλοκτήτης οἴμοι, δύ΄ αὖ τώδ΄ ἄνδρ΄ ἔλεξασ, οἷν ἐγὼ ἥκιστ΄ ἂν ἠθέλησ΄ ὀλωλότοιν κλύειν. φεῦ φεῦ· τί δῆτα δεῖ σκοπεῖν, ὅθ΄ οἵδε μὲν τεθνᾶσ΄, ̓οδυσσεὺς δ΄ ἔστιν αὖ κἀνταῦθ΄ ἵνα χρῆν ἀντὶ τούτων αὐτὸν αὐδᾶσθαι νεκρόν;  Νεοπτόλεμος σοφὸς παλαιστὴς κεῖνοσ· ἀλλὰ χαἰ σοφαὶ γνῶμαι, Φιλοκτῆτ΄, ἐμποδίζονται θαμά.  Φιλοκτήτης φέρ΄ εἰπὲ πρὸς θεῶν, ποῦ γὰρ ἦν ἐνταῦθά σοι Πάτροκλοσ, ὃς σοῦ πατρὸς ἦν τὰ φίλτατα;  Νεοπτόλεμος χοὖτος τεθνηκὼς ἦν· λόγῳ δέ σ΄ ἐν βραχεῖ τοῦτ΄ ἐκδιδάξω·  πόλεμος οὐδέν΄ ἄνδρ΄ ἑκὼν αἱρεῖ πονηρόν, ἀλλὰ τοὺς χρηστοὺς ἀεί.  Φιλοκτήτης ξυμμαρτυρῶ σοι· καὶ κατ΄ αὐτὸ τοῦτό γε ἀναξίου μὲν φωτὸς ἐξερήσομαι, γλώσσῃ δὲ δεινοῦ καὶ σοφοῦ, τί νῦν κυρεῖ.   Νεοπτόλεμος ποίου δὲ τούτου πλήν γ΄ ̓οδυσσέως ἐρεῖσ;  Φιλοκτήτης οὐ τοῦτον εἶπον, ἀλλὰ Θερσίτης τις ἦν, ὃς οὐκ ἂν εἵλετ΄ εἰσάπαξ εἰπεῖν, ὅπου μηδεὶς ἐῴη· τοῦτον οἶσθ΄ εἰ ζῶν κυρεῖ;  Νεοπτόλεμος οὐκ εἶδον αὐτόν, ᾐσθόμην δ΄ ἔτ΄ ὄντα νιν.  Φιλοκτήτης ἔμελλ΄· ἐπεὶ οὐδέν πω κακόν γ΄ ἀπώλετο, ἀλλ΄ εὖ περιστέλλουσιν αὐτὰ δαίμονεσ, καί πως τὰ μὲν πανοῦργα καὶ παλιντριβῆ χαίρουσ΄ ἀναστρέφοντες ἐξ ̔́αιδου, τὰ δὲ δίκαια καὶ τὰ χρήστ΄ ἀποστέλλουσ΄ ἀεί. ποῦ χρὴ τίθεσθαι ταῦτα, ποῦ δ΄ αἰνεῖν, ὅταν τὰ θεῖ΄ ἐπαινῶν τοὺς θεοὺς εὕρω κακούσ;  Νεοπτόλεμος ἐγὼ μέν, ὦ γένεθλον Οἰταίου πατρόσ, τὸ λοιπὸν ἤδη τηλόθεν τό τ΄ ̓́ιλιον καὶ τοὺς ̓ατρείδας εἰσορῶν φυλάξομαι· ὅπου δ΄ ὁ χείρων τἀγαθοῦ μεῖζον σθένει κἀποφθίνει τὰ χρηστὰ χὠ δειλὸς κρατεῖ, τούτους ἐγὼ τοὺς ἄνδρας οὐ στέρξω ποτέ· ἀλλ΄ ἡ πετραία Σκῦρος ἐξαρκοῦσά μοι ἔσται τὸ λοιπόν, ὥστε τέρπεσθαι δόμῳ. νῦν δ΄ εἶμι πρὸς ναῦν·  καὶ σύ, Ποίαντος τέκνον, χαῖρ΄ ὡς μέγιστα, χαῖρε· καί σε δαίμονες νόσου μεταστήσειαν, ὡς αὐτὸς θέλεισ. ἡμεῖς δ΄ ἴωμεν, ὡς ὁπηνίκ΄ ἂν θεὸς πλοῦν ἡμὶν εἴκῃ, τηνικαῦθ΄ ὁρμώμεθα.  Φιλοκτήτης ἤδη, τέκνον, στέλλεσθε;  Νεοπτόλεμος καιρὸς γὰρ καλεῖ πλοῦν μὴ ΄ξ ἀπόπτου μᾶλλον ἢ ΄γγύθεν σκοπεῖν.   Φιλοκτήτης πρός νύν σε πατρὸς πρός τε μητρόσ, ὦ τέκνον, πρός τ΄ εἴ τί σοι κατ΄ οἶκόν ἐστι προσφιλέσ, ἱκέτης ἱκνοῦμαι, μὴ λίπῃς μ΄ οὕτω μόνον, ἔρημον ἐν κακοῖσι τοῖσδ΄ οἵοις ὁρᾷς ὅσοισί τ΄ ἐξήκουσας ἐνναίοντά με· ἀλλ΄ ἐν παρέργῳ θοῦ με.  δυσχέρεια μέν, ἔξοιδα, πολλὴ τοῦδε τοῦ φορήματοσ· ὅμως δὲ τλῆθι· τοῖσι γενναίοισί τοι τό τ΄ αἰσχρὸν ἐχθρὸν καὶ τὸ χρηστὸν εὐκλεέσ. σοὶ δ΄ ἐκλιπόντι τοῦτ΄ ὄνειδος οὐ καλόν, δράσαντι δ΄, ὦ παῖ, πλεῖστον εὐκλείας γέρασ, ἐὰν μόλω ΄γὼ ζῶν πρὸς Οὐταίαν χθόνα. ἴθ΄· ἡμέρας τοι μόχθος οὐχ ὅλης μιᾶσ. τόλμησον.  ἐμβαλοῦ μ΄ ὅπῃ θέλεις ἄγων, εἰς ἀντλίαν, εἰς πρῷραν, εἰς πρύμνην, ὅποι ἥκιστα μέλλω τοὺς ξυνόντας ἀλγυνεῖν. νεῦσον, πρὸς αὐτοῦ Ζηνὸς ἱκεσίου, τέκνον, πείσθητι· προσπίτνω σε γόνασι, καίπερ ὢν ἀκράτωρ ὁ τλήμων, χωλόσ.  ἀλλὰ μή μ΄ ἀφῇς ἔρημον οὕτω χωρὶς ἀνθρώπων στίβου, ἀλλ΄ ἢ πρὸς οἶκον τὸν σὸν ἔκσωσόν μ΄ ἄγων ἢ πρὸς τὰ Χαλκώδοντος Εὐβοίας σταθμά· κἀκεῖθεν οὔ μοι μακρὸς εἰς Οἴτην στόλος Τραχινίαν τε δειράδ΄ ἠδ΄ ἐς εὔροον Σπερχειὸν ἔσται· πατρί μ΄ ὡς δείξῃς φίλῳ, ὃν δὴ παλαιὸν ἐξ ὅτου δέδοικ΄ ἐγὼ μή μοι βεβήκῃ.  πολλὰ γὰρ τοῖς ἱγμένοις ἔστελλον αὐτὸν ἱκεσίους πέμπων λιτάσ, αὐτόστολον πέμψαντά μ΄ ἐκσῶσαι δόμουσ. ἀλλ΄ ἢ τέθνηκεν ἢ τὰ τῶν διακόνων, ὡς εἰκόσ, οἶμαι, τοὐμὸν ἐν σμικρῷ μέρος ποιούμενοι τὸν οἴκαδ΄ ἤπειγον στόλον. νῦν δ΄, εἰς σὲ γὰρ πομπόν τε καὐτὸν ἄγγελον ἥκω, σὺ σῶσον, σύ μ΄ ἐλέησον, εἰσορῶν ὡς πάντα δεινὰ κἀπικινδύνως βροτοῖς κεῖται παθεῖν μὲν εὖ, παθεῖν δὲ θάτερα. χρὴ δ΄ ἐκτὸς ὄντα πημάτων τὰ δείν΄ ὁρᾶν, χὤταν τις εὖ ζῇ, τηνικαῦτα τὸν βίον σκοπεῖν μάλιστα, μὴ διαφθαρεὶς λάθῃ.    Χορός οἴκτιρ΄, ἄναξ· πολλῶν ἔλεξεν δυσοίστων πόνων ἆθλ΄, οἷα μηδεὶς τῶν ἐμῶν τύχοι φίλων. εἰ δὲ πικρούσ, ἄναξ, ἔχθεις ̓ατρείδασ, ἐγὼ μέν, τὸ κείνων κακὸν τῷδε κέρδος μετατιθέμενοσ, ἔνθαπερ ἐπιμέμονεν, ἐπ΄ εὐστόλου ταχείας νεὼς πορεύσαιμ΄ ἂν ἐς δόμουσ, τὰν θεῶν νέμεσιν ἐκφυγών.    Νεοπτόλεμος ὅρα σὺ μὴ νῦν μέν τις εὐχερὴς παρῇσ, ὅταν δὲ πλησθῇς τῆς νόσου ξυνουσίᾳ, τότ΄ οὐκέθ΄ αὑτὸς τοῖς λόγοις τούτοις φανῇσ.  Χορός ἥκιστα· τοῦτ΄ οὐκ ἔσθ΄ ὅπως ποτ΄ εἰς ἐμὲ τοὔνειδος ἕξεις ἐνδίκως ὀνειδίσαι.  Νεοπτόλεμος ἀλλ΄ αἰσχρὰ μέντοι σοῦ γέ μ΄ ἐνδεέστερον ξένῳ φανῆναι πρὸς τὸ καίριον πονεῖν. ἀλλ΄ εἰ δοκεῖ, πλέωμεν, ὁρμάσθω ταχύσ· χἠ ναῦς γὰρ ἄξει κοὐκ ἀπαρνηθήσεται. μόνον θεοὶ σῴζοιεν ἔκ τε τῆσδε γῆς ἡμᾶς ὅποι τ΄ ἐνθένδε βουλοίμεσθα πλεῖν.  Φιλοκτήτης ὦ φίλτατον μὲν ἦμαρ, ἥδιστος δ΄ ἀνήρ, φίλοι δὲ ναῦται, πῶς ἂν ὑμὶν ἐμφανὴς ἔργῳ γενοίμην, ὥς μ΄ ἔθεσθε προσφιλῆ; ἴωμεν, ὦ παῖ, προσκύσαντε τὴν ἔσω ἄοικον εἰσοίκησιν, ὥς με καὶ μάθῃς ἀφ΄ ὧν διέζων ὥς τ΄ ἔφυν εὐκάρδιοσ. οἶμαι γὰρ οὐδ΄ ἂν ὄμμασιν μόνην θέαν ἄλλον λαβόντα πλὴν ἐμοῦ τλῆναι τάδε· ἐγὼ δ΄ ἀνάγκῃ προύμαθον στέργειν κακά.  Χορός ἐπίσχετον, μάθωμεν· ἄνδρε γὰρ δύο, ὁ μὲν νεὼς σῆς ναυβάτησ, ὁ δ΄ ἀλλόθρουσ, χωρεῖτον, ὧν μαθόντες αὖθις εἴσιτον.  ̓́εμπορος ̓αχιλλέως παῖ, τόνδε τὸν ξυνέμπορον, ὃς ἦν νεὼς σῆς σὺν δυοῖν ἄλλοιν φύλαξ, ἐκέλευσ΄ ἐμοί σε ποῦ κυρῶν εἴης φράσαι, ἐπείπερ ἀντέκυρσα, δοξάζων μὲν οὔ, τύχῃ δέ πως πρὸς ταὐτὸν ὁρμισθεὶς πέδον. πλέων γὰρ ὡς ναύκληρος οὐ πολλῷ στόλῳ ἀπ΄ ̓ιλίου πρὸς οἶκον ἐς τὴν εὔβοτρυν Πεπάρηθον, ὡς ἤκουσα τοὺς ναύτας ὅτι σοὶ πάντες εἶεν συννεναυστοληκότεσ, ἔδοξέ μοι μὴ σῖγα, πρὶν φράσαιμί σοι, τὸν πλοῦν ποεῖσθαι, προστυχόντι τῶν ἴσων. οὐδὲν σύ που κάτοισθα τῶν σαυτοῦ πέρι, ἃ τοῖσιν ̓αργείοισιν ἀμφὶ σοῦ νέα βουλεύματ΄ ἐστί, κοὐ μόνον βουλεύματα, ἀλλ΄ ἔργα δρώμεν΄, οὐκέτ΄ ἐξαργούμενα.   Νεοπτόλεμος ἀλλ΄ ἡ χάρις μὲν τῆς προμηθίασ, ξένε, εἰ μὴ κακὸς πέφυκα, προσφιλὴς μενεῖ· φράσον δ΄ ἅπερ, γ΄ ἔλεξασ, ὡς μάθω τί μοι νεώτερον, βούλευμ΄ ἀπ΄ ̓αργείων ἔχεισ.  ̓́εμπορος φροῦδοι διώκοντές σε ναυτικῷ στόλῳ Φοῖνιξ ὁ πρέσβυς οἵ τε Θησέως κόροι.  Νεοπτόλεμος ὡς ἐκ βίας μ΄ ἄξοντες ἢ λόγοις πάλιν;  ̓́εμπορος οὐκ οἶδ΄· ἀκούσας δ΄ ἄγγελος πάρειμί σοι.  Νεοπτόλεμος ἦ ταῦτα δὴ Φοῖνίξ τε χοἰ ξυνναυβάται οὕτω καθ΄ ὁρμὴν δρῶσιν ̓ατρειδῶν χάριν;  ̓́εμπορος ὡς ταῦτ΄ ἐπίστω δρώμεν΄, οὐ μέλλοντ΄ ἔτι.  Νεοπτόλεμος πῶς οὖν ̓οδυσσεὺς πρὸς τάδ΄ οὐκ αὐτάγγελος πλεῖν ἦν ἕτοιμοσ; ἢ φόβος τις εἶργέ νιν;  ̓́εμπορος κεῖνός γ΄ ἐπ΄ ἄλλον ἄνδρ΄ ὁ Τυδέως τε παῖς ἔστελλον, ἡνίκ΄ ἐξανηγόμην ἐγώ.  Νεοπτόλεμος πρὸς ποῖον αὖ τόνδ΄ αὐτὸς Οὑδυσσεὺς ἔπλει;  ̓́εμπορος ἦν δή τισἀλλὰ τόνδε μοι πρῶτον φράσον τίς ἐστίν· ἃν λέγῃς δὲ μὴ φώνει μέγα.  Νεοπτόλεμος ὅδ΄ ἔσθ΄ ὁ κλεινός σοι Φιλοκτήτησ, ξένε.  ̓́εμπορος μή νύν μ΄ ἔρῃ τὰ πλείον΄, ἀλλ΄ ὅσον τάχος ἔκπλει σεαυτὸν ξυλλαβὼν ἐκ τῆσδε γῆσ.  Φιλοκτήτης τί φησιν, ὦ παῖ; τί με κατὰ σκότον ποτὲ διεμπολᾷ λόγοισι πρός σ΄ ὁ ναυβάτησ;  Νεοπτόλεμος οὐκ οἶδά πω τί φησι· δεῖ δ΄ αὐτὸν λέγειν εἰς φῶς ὃ λέξει, πρὸς σὲ κἀμὲ τούσδε τε.  ̓́εμπορος ὦ σπέρμ΄ ̓αχιλλέωσ, μή με διαβάλῃς στρατῷ λέγονθ΄ ἃ μὴ δεῖ·  πόλλ΄ ἐγὼ κείνων ὕπο δρῶν ἀντιπάσχω χρηστά θ΄, οἷ΄ ἀνὴρ πένησ.  Νεοπτόλεμος ἐγώ εἰμ΄ ̓ατρείδαις δυσμενήσ· οὗτος δέ μοι φίλος μέγιστοσ, οὕνεκ΄ ̓ατρείδας στυγεῖ. δεῖ δή σ΄ ἔμοιγ΄ ἐλθόντα προσφιλῆ, λόγων κρύψαι πρὸς ἡμᾶς μηδέν΄ ὧν ἀκήκοασ.  ̓́εμπορος ὅρα τί ποιεῖσ, παῖ.  Νεοπτόλεμος σκοπῶ κἀγὼ πάλαι.  ̓́εμπορος σὲ θήσομαι τῶνδ΄ αἴτιον.  Νεοπτόλεμος ποιοῦ λέγων.   ̓́εμπορος λέγω.  ΄πὶ τοῦτον ἄνδρε τώδ΄ ὥπερ κλύεισ, ὁ Τυδέως παῖς ἥ τ΄ ̓οδυσσέως βία, διώμοτοι πλέουσιν ἦ μὴν ἢ λόγῳ πείσαντες ἄξειν ἢ πρὸς ἰσχύος κράτοσ. καὶ ταῦτ΄ ̓αχαιοὶ πάντες ἤκουον σαφῶς ̓οδυσσέως λέγοντοσ· οὗτος γὰρ πλέον τὸ θάρσος εἶχε θατέρου δράσειν τάδε.  Νεοπτόλεμος τίνος δ΄ ̓ατρεῖδαι τοῦδ΄ ἄγαν οὕτω χρόνῳ τοσῷδ΄ ἐπεστρέφοντο πράγματος χάριν, ὅν γ΄ εἶχον ἤδη χρόνιον ἐκβεβληκότεσ; τίς ὁ πόθος αὐτοὺς ἵκετ΄; ἢ θεῶν βία καὶ νέμεσισ, οἵπερ ἔργ΄ ἀμύνουσιν κακά;  ̓́εμπορος ἐγώ σε τοῦτ΄, ἴσως γὰρ οὐκ ἀκήκοασ, πᾶν ἐκδιδάξω.  μάντις ἦν τις εὐγενήσ, Πριάμου μὲν υἱόσ, ὄνομα δ΄ ὠνομάζετο ̔́ελενοσ, ὃν οὗτος νυκτὸς ἐξελθὼν μόνοσ, ὁ πάντ΄ ἀκούων αἰσχρὰ καὶ λωβήτ΄ ἔπη δόλιος ̓οδυσσεὺς εἷλε· δέσμιόν τ΄ ἄγων ἔδειξ΄ ̓αχαιοῖς ἐς μέσον, θήραν καλήν· ὃς δὴ τά τ΄ ἄλλ΄ αὐτοῖσι πάντ΄ ἐθέσπισεν καὶ τἀπὶ Τροίᾳ πέργαμ΄ ὡς οὐ μή ποτε πέρσοιεν, εἰ μὴ τόνδε πείσαντες λόγῳ ἄγοιντο νήσου τῆσδ΄ ἐφ΄ ἧς ναίει τανῦν. καὶ ταῦθ΄ ὅπως ἤκουσ΄ ὁ Λαέρτου τόκος τὸν μάντιν εἰπόντ΄, εὐθέως ὑπέσχετο τὸν ἄνδρ΄ ̓αχαιοῖς τόνδε δηλώσειν ἄγων· οἴοιτο μὲν μάλισθ΄ ἑκούσιον λαβών, εἰ μὴ θέλοι δ΄, ἄκοντα· καὶ τούτων κάρα τέμνειν ἐφεῖτο τῷ θέλοντι μὴ τυχών. ἤκουσασ, ὦ παῖ, πάντα· τὸ σπεύδειν δέ σοι καὐτῷ παραινῶ κεἴ τινος κήδει πέρι.  Φιλοκτήτης οἴμοι τάλασ· ἦ κεῖνοσ, ἡ πᾶσα βλάβη, ἔμ΄ εἰς ̓αχαιοὺς ὤμοσεν πείσας στελεῖν; πεισθήσομαι γὰρ ὧδε κἀξ ̔́αιδου θανὼν πρὸς φῶς ἀνελθεῖν, ὥσπερ οὑκείνου πατήρ.  ̓́εμπορος οὐκ οἶδ΄ ἐγὼ ταῦτ΄· ἀλλ΄ ἐγὼ μὲν εἶμ΄ ἐπὶ ναῦν, σφῷν δ΄ ὅπως ἄριστα συμφέροι θεόσ.   Φιλοκτήτης οὔκουν τάδ΄, ὦ παῖ, δεινά, τὸν Λαερτίου ἔμ΄ ἐλπίσαι ποτ΄ ἂν λόγοισι μαλθακοῖς δεῖξαι νεὼς ἄγοντ΄ ἐν ̓αργείοις μέσοισ; οὔ· θᾶσσον ἂν τῆς πλεῖστον ἐχθίστης ἐμοὶ κλύοιμ΄ ἐχίδνησ, ἥ μ΄ ἔθηκεν ὧδ΄ ἄπουν. ἀλλ΄ ἔστ΄ ἐκείνῳ πάντα λεκτά, πάντα δὲ τολμητά· καὶ νῦν οἶδ΄ ὁθούνεχ΄ ἵξεται. ἀλλ΄, ὦ τέκνον, χωρῶμεν, ὡς ἡμᾶς πολὺ πέλαγος ὁρίζῃ τῆς ̓οδυσσέως νεώσ. ἴωμεν· ἥ τοι καίριος σπουδὴ πόνου λήξαντος ὕπνον κἀνάπαυλαν ἤγαγεν.  Νεοπτόλεμος οὐκοῦν ἐπειδὰν πνεῦμα τοὐκ πρῴρας ἀνῇ, τότε στελοῦμεν· νῦν γὰρ ἀντιοστατεῖ.  Φιλοκτήτης ἀεὶ καλὸς πλοῦς ἔσθ΄, ὅταν φεύγῃς κακά.  Νεοπτόλεμος οὔκ, ἀλλὰ κἀκείνοισι ταῦτ΄ ἐναντία.  Φιλοκτήτης οὐκ ἔστι λῃσταῖς πνεῦμ΄ ἐναντιούμενον, ὅταν παρῇ κλέψαι τι χἀρπάσαι βίᾳ.  Νεοπτόλεμος ἀλλ΄ εἰ δοκεῖ, χωρῶμεν, ἔνδοθεν λαβὼν ὅτου σε χρεία καὶ πόθος μάλιστ΄ ἔχει.  Φιλοκτήτης ἀλλ΄ ἔστιν ὧν δεῖ, καίπερ οὐ πολλῶν ἄπο.  Νεοπτόλεμος τί τοῦθ΄ ὃ μὴ νεώς γε τῆς ἐμῆς ἔπι;  Φιλοκτήτης φύλλον τί μοι πάρεστιν, ᾧ μάλιστ΄ ἀεὶ κοιμῶ τόδ΄ ἕλκοσ, ὥστε πραύ̈νειν πάνυ.  Νεοπτόλεμος ἀλλ΄ ἔκφερ΄ αὐτό.  τί γὰρ ἔτ΄ ἄλλ΄ ἐρᾷς λαβεῖν;  Φιλοκτήτης εἴ μοί τι τόξων τῶνδ΄ ἀπημελημένον παρερρύηκεν, ὡς λίπω μή τῳ λαβεῖν.  Νεοπτόλεμος ἦ ταῦτα γὰρ τὰ κλεινὰ τόξ΄ ἃ νῦν ἔχεισ;  Φιλοκτήτης ταῦτ΄, οὐ γὰρ ἄλλ΄ ἔστ΄, ἀλλ΄ ἃ βαστάζω χεροῖν.  Νεοπτόλεμος ἆρ΄ ἔστιν ὥστε κἀγγύθεν θέαν λαβεῖν καὶ βαστάσαι με προσκύσαι θ΄ ὥσπερ θεόν;  Φιλοκτήτης σοί γ΄, ὦ τέκνον, καὶ τοῦτο κἄλλο τῶν ἐμῶν ὁποῖον ἄν σοι ξυμφέρῃ γενήσεται.  Νεοπτόλεμος καὶ μὴν ἐρῶ γε, τὸν δ΄ ἔρωθ΄ οὕτως ἔχω· εἴ μοι θέμισ, θέλοιμ΄ ἄν· εἰ δὲ μή, πάρεσ.  Φιλοκτήτης ὅσιά τε φωνεῖς ἔστι τ΄, ὦ τέκνον, θέμισ, ὅς γ΄ ἡλίου τόδ΄ εἰσορᾶν ἐμοὶ φάος μόνος δέδωκασ, ὃς χθόν΄ Οἰταίαν ἰδεῖν, ὃς πατέρα πρέσβυν, ὃς φίλουσ, ὃς τῶν ἐμῶν ἐχθρῶν μ΄ ἔνερθεν ὄντ΄ ἀνέστησας πέρα. θάρσει, παρέσται ταῦτά σοι καὶ θιγγάνειν καὶ δόντι δοῦναι κἀξεπεύξασθαι βροτῶν ἀρετῆς ἕκατι τῶνδ΄ ἐπιψαῦσαι μόνον· εὐεργετῶν γὰρ καὐτὸς αὔτ΄ ἐκτησάμην.  Νεοπτόλεμος οὐκ ἄχθομαί σ΄ ἰδών τε καὶ λαβὼν φίλον· ὅστις γὰρ εὖ δρᾶν εὖ παθὼν ἐπίσταται, παντὸς γένοιτ΄ ἂν κτήματος κρείσσων φίλοσ. χωροῖς ἂν εἴσω.  Φιλοκτήτης καὶ σέ γ΄ εἰσάξω· τὸ γὰρ νοσοῦν ποθεῖ σε ξυμπαραστάτην λαβεῖν.    Χορός λόγῳ μὲν ἐξήκουσ΄, ὄπωπα δ΄ οὐ μάλα, τὸν πελάταν λέκτρων ποτὲ τῶν Διὸς κατὰ δρομάδ΄ ἄμπυκα δέσμιον ὡς ἔβαλεν  παγκρατὴς Κρόνου παῖσ· ἄλλον δ΄ οὔτιν΄ ἔγωγ΄ οἶδα κλύων οὐδ΄ ἐσιδὼν μοίρᾳ τοῦδ΄ ἐχθίονι συντυχόντα θνατῶν, ὃς οὔτ΄ ἔρξας τιν΄ οὔ τι  νοσφίσασ, ἀλλ΄ ἴσος ὢν ἴσοις ἀνήρ, ὤλλυθ΄ ὧδ΄ ἀναξίωσ. τόδε τοι θαῦμά μ΄ ἔχει, πῶς ποτε πῶς ποτ΄ ἀμφιπλάκτων ῥοθίων μόνος κλύων, πῶς ἄρα πανδάκρυτον οὕτω βιοτὰν κατέσχεν·   Χορός ἵν΄ αὐτὸς ἦν πρόσουροσ, οὐκ ἔχων βάσιν, οὐδέ τιν΄ ἐγχώρων κακογείτονα, παρ΄ ᾧ στόνον ἀντίτυπον βαρυβρῶτ΄ ἀποκλαύσειεν αἱματηρόν· ὃς τὰν θερμοτάταν αἱμάδα κηκιομέναν ἑλκέων ἐνθήρου ποδὸς ἠπίοισι φύλλοις κατευνάσειεν, εἴ τις ἐμπέσοι, φορβάδος ἐκ γαίας ἑλών· εἷρπε γὰρ ἄλλοτ΄ ἀλλαχᾷ τότ΄ ἂν εἰλυόμενος παῖς ἄτερ ὡς φίλας τιθήνας ὅθεν εὐμάρει΄ ὑπάρ- χοι πόρου, ἁνίκ΄ ἐξανείη δακέθυμος ἄτα·   Χορός οὐ φορβὰν ἱερᾶς γᾶς σπόρον, οὐκ ἄλλων αἴρων τῶν νεμόμεσθ΄ ἀνέρες ἀλφησταί, πλὴν ἐξ ὠκυβόλων εἴ ποτε τόξων πτανοῖς ἰοῖς ἀνύσειε γαστρὶ φορβάν. ὦ μελέα ψυχά, ὃς μηδ΄ οἰνοχύτου πώματος ἥσθη δεκέτει χρόνῳ, λεύσσων δ΄ ὅπου γνοίη στατὸν εἰς ὕδωρ, ἀεὶ προσενώμα.   Χορός νῦν δ΄ ἀνδρῶν ἀγαθῶν παιδὸς ὑπαντήσας εὐδαίμων ἀνύσει καὶ μέγας ἐκ κείνων· ὅς νιν ποντοπόρῳ δούρατι, πλήθει πολλῶν μηνῶν, πατρίαν ἄγει πρὸς αὐλὰν Μαλιάδων νυμφᾶν Σπερχειοῦ τε παρ΄ ὄχθασ, ἵν΄ ὁ χάλκασπις ἀνὴρ θεοῖς πλάθει πατρὸς  θείῳ πυρὶ παμφαήσ, Οἴτας ὑπὲρ ὄχθων.    Νεοπτόλεμος ἕρπ΄, εἰ θέλεισ.  τί δή ποθ΄ ὧδ΄ ἐξ οὐδενὸς λόγου σιωπᾷς κἀπόπληκτος ὧδ΄ ἔχει;  Φιλοκτήτης ἀᾶ, ἀᾶ.  Νεοπτόλεμος τί δ΄  ἔστιν;  Φιλοκτήτης οὐδὲν δεινόν· ἀλλ΄ ἴθ΄, ὦ τέκνον.  Νεοπτόλεμος μῶν ἄλγος ἴσχεις τῆς παρεστώσης νόσου;  Φιλοκτήτης οὐ δῆτ΄ ἔγωγ΄, ἀλλ΄ ἄρτι κουφίζειν δοκῶ. ὦ θεοί.  Νεοπτόλεμος τί τοὺς θεοὺς ὧδ΄ ἀναστένων καλεῖσ;  Φιλοκτήτης σωτῆρας αὐτοὺς ἠπίους θ΄ ἡμῖν μολεῖν. ἀᾶ, ἀᾶ.  Νεοπτόλεμος τί ποτε πέπονθασ; οὐκ ἐρεῖσ, ἀλλ΄ ὧδ΄ ἔσει σιγηλόσ; ἐν κακῷ δέ τῳ φαίνει κυρῶν.  Φιλοκτήτης ἀπόλωλα, τέκνον, κοὐ δυνήσομαι κακὸν κρύψαι παρ΄ ὑμῖν, ἀτταταῖ· διέρχεται διέρχεται.  δύστηνοσ, ὦ τάλας ἐγώ. ἀπόλωλα, τέκνον· βρύκομαι, τέκνον· παπαῖ, ἀπαππαπαῖ, παπαππαπαππαπαππαπαῖ. πρὸς θεῶν, πρόχειρον εἴ τί σοι, τέκνον, πάρα ξίφος χεροῖν, πάταξον εἰς ἄκρον πόδα· ἀπάμησον ὡς τάχιστα· μὴ φείσῃ βίου. ἴθ΄, ὦ παῖ.  Νεοπτόλεμος τί δ΄ ἔστιν οὕτω νεοχμὸν ἐξαίφνησ, ὅτου τοσήνδ΄ ἰυγὴν καὶ στόνον σαυτοῦ ποεῖ;  Φιλοκτήτης οἶσθ΄, ὦ τέκνον;  Νεοπτόλεμος τί δ΄ ἔστιν;  Φιλοκτήτης οἶσθ΄, ὦ παῖ;  Νεοπτόλεμος τί σοί; οὐκ οἶδα.  Φιλοκτήτης πῶς οὐκ οἶσθα; παππαπαππαπαῖ.  Νεοπτόλεμος δεινόν γε τοὐπίσαγμα τοῦ νοσήματοσ.  Φιλοκτήτης δεινὸν γὰρ οὐδὲ ῥητόν· ἀλλ΄ οἴκτιρέ με.  Νεοπτόλεμος τί δῆτα δράσω;  Φιλοκτήτης μή με ταρβήσας προδῷσ· ἥκει γὰρ αὕτη διὰ χρόνου πλάνοις ἴσως ὡς ἐξεπλήσθη.  Νεοπτόλεμος ἰὼ ἰὼ δύστηνε σύ, δύστηνε δῆτα διὰ πόνων πάντων φανείσ. βούλει λάβωμαι δῆτα καὶ θίγω τί σου;  Φιλοκτήτης μὴ δῆτα τοῦτό γ΄· ἀλλά μοι τὰ τόξ΄ ἑλὼν τάδ΄, ὥσπερ ᾐτοῦ μ΄ ἀρτίωσ, ἕως ἀνῇ τὸ πῆμα τοῦτο τῆς νόσου τὸ νῦν παρόν, σῷζ΄ αὐτὰ καὶ φύλασσε.  λαμβάνει γὰρ οὖν ὕπνος μ΄, ὅταν περ τὸ κακὸν ἐξίῃ τόδε· κοὐκ ἔστι λῆξαι πρότερον· ἀλλ΄ ἐᾶν χρεὼν ἕκηλον εὕδειν.  ἢν δὲ τῷδε τῷ χρόνῳ μόλωσ΄ ἐκεῖνοι, πρὸς θεῶν ἐφίεμαι ἑκόντα μηδ΄ ἄκοντα μηδέ τῳ τέχνῃ κείνοις μεθεῖναι ταῦτα, μὴ σαυτόν θ΄ ἅμα κἄμ΄, ὄντα σαυτοῦ πρόστροπον, κτείνας γένῃ.  Νεοπτόλεμος θάρσει προνοίας οὕνεκ΄· οὐ δοθήσεται πλὴν σοί τε κἀμοί·  ξὺν τύχῃ δὲ πρόσφερε.  Φιλοκτήτης ἰδοὺ δέχου, παῖ· τὸν φθόνον δὲ πρόσκυσον μή σοι γενέσθαι πολύπον΄ αὐτὰ μηδ΄ ὅπως ἐμοί τε καὶ τῷ πρόσθ΄ ἐμοῦ κεκτημένῳ.  Νεοπτόλεμος ὦ θεοί, γένοιτο ταῦτα νῷν· γένοιτο δὲ πλοῦς οὔριός τε κεὐσταλὴς ὅποι ποτὲ θεὸς δικαιοῖ χὠ στόλος πορσύνεται.   Φιλοκτήτης ἀλλ΄ οὖν δέδοικα μὴ ἀτέλεστ΄ εὔχῃ, τέκνον. στάζει γὰρ αὖ μοι φοίνιον τόδ΄ ἐκ βυθοῦ κηκῖον αἷμα, καί τι προσδοκῶ νέον. παπαῖ, φεῦ. παπαῖ μάλ΄, ὦ πούσ, οἷά μ΄ ἐργάσει κακά. προσέρπει, προσέρχεται τόδ΄ ἐγγύσ.  οἴμοι μοι τάλασ. ἔχετε τὸ πρᾶγμα· μὴ φύγητε μηδαμῇ. ἀτταταῖ. ὦ ξένε Κεφαλλήν, εἴθε σου διαμπερὲς στέρνων ἔχοιτ΄ ἄλγησις ἥδε.  φεῦ, παπαῖ, παπαῖ μάλ΄ αὖθισ.  ὦ διπλοῖ στρατηλάται, ̓αγάμεμνον, ὦ Μενέλαε, πῶς ἂν ἀντ΄ ἐμοῦ τὸν ἴσον χρόνον τρέφοιτε τήνδε τὴν νόσον; ἰώ μοι. ὦ Θάνατε Θάνατε, πῶς ἀεὶ καλούμενος οὕτω κατ΄ ἦμαρ, οὐ δύνᾳ μολεῖν ποτε; ὦ τέκνον ὦ γενναῖον, ἀλλὰ συλλαβὼν τῷ Λημνίῳ τῷδ΄ ἀνακαλουμένῳ πυρὶ ἔμπρησον, ὦ γενναῖε· κἀγώ τοί ποτε τὸν τοῦ Διὸς παῖδ΄ ἀντὶ τῶνδε τῶν ὅπλων, ἃ νῦν σὺ σῴζεισ, τοῦτ΄ ἐπηξίωσα δρᾶν. τί φήσ, παῖ; τί φήσ; τί σιγᾷσ; ποῦ ποτ΄ ὤν, τέκνον, κυρεῖσ;   Νεοπτόλεμος ἀλγῶ πάλαι δὴ τἀπὶ σοὶ στένων κακά.  Φιλοκτήτης ἀλλ΄, ὦ τέκνον, καὶ θάρσος ἴσχ΄· ὡς ἥδε μοι ὀξεῖα φοιτᾷ καὶ ταχεῖ΄ ἀπέρχεται. ἀλλ΄ ἀντιάζω, μή με καταλίπῃς μόνον.  Νεοπτόλεμος θάρσει, μενοῦμεν.  Φιλοκτήτης ἦ μενεῖσ;  Νεοπτόλεμος σαφῶς φρόνει.  Φιλοκτήτης οὐ μήν σ΄ ἔνορκόν γ΄ ἀξιῶ θέσθαι, τέκνον.  Νεοπτόλεμος ὡς οὐ θέμις γ΄ ἐμοὔστι σοῦ μολεῖν ἄτερ.  Φιλοκτήτης ἔμβαλλε χειρὸς πίστιν.  Νεοπτόλεμος ἐμβάλλω μενεῖν.  Φιλοκτήτης ἐκεῖσε νῦν μ΄, ἐκεῖσε  Νεοπτόλεμος ποῖ λέγεισ;  Φιλοκτήτης ἄνω  Νεοπτόλεμος τί παραφρονεῖς αὖ; τί τὸν ἄνω λεύσσεις κύκλον;  Φιλοκτήτης μέθες μέθες με.  Νεοπτόλεμος ποῖ μεθῶ;  Φιλοκτήτης μέθες ποτέ.  Νεοπτόλεμος οὔ φημ΄ ἐάσειν.  Φιλοκτήτης ἀπό μ΄ ὀλεῖσ, ἢν προσθίγῃσ.  Νεοπτόλεμος καὶ δὴ μεθίημ΄, εἴ τι  δὴ πλέον φρονεῖσ.  Φιλοκτήτης ὦ γαῖα, δέξαι θανάσιμόν μ΄ ὅπως ἔχω τὸ γὰρ κακὸν τόδ΄ οὐκέτ΄ ὀρθοῦσθαί μ΄ ἐᾷ.  Νεοπτόλεμος τὸν ἄνδρ΄ ἔοικεν ὕπνος οὐ μακροῦ χρόνου ἕξειν· κάρα γὰρ ὑπτιάζεται τόδε· ἱδρώς γέ τοί νιν πᾶν καταστάζει δέμασ, μέλαινά τ΄ ἄκρου τις παρέρρωγεν ποδὸς αἱμορραγὴς φλέψ.  ἀλλ΄ ἐάσωμεν, φίλοι, ἕκηλον αὐτόν, ὡς ἂν εἰς ὕπνον πέσῃ.    Χορός ̔́υπν΄ ὀδύνας ἀδαήσ, ̔́υπνε δ΄ ἀλγέων, εὐαὲς  ἡμῖν ἔλθοισ, εὐαίων εὐαίων, ὦναξ· ὄμμασι δ΄ ἀντίσχοις τάνδ΄ αἴγλαν, ἃ τέταται τανῦν. ἴθι ἴθι μοι παιών. ὦ τέκνον, ὅρα ποῦ στάσει, ποῖ δέ μοι τἀνθένδε βάσει, φροντίδοσ.  ὁρᾷς ἤδη. πρὸς τί μενοῦμεν πράσσειν; καιρός τοι πάντων γνώμαν ἴσχων πολύ τι πολὺ παρὰ πόδα κράτος ἄρνυται.   Νεοπτόλεμος ἀλλ΄ ὅδε μὲν κλύει οὐδέν, ἐγὼ δ΄ ὁρῶ οὕνεκα θήραν τήνδ΄ ἁλίως ἔχομεν τόξων, δίχα τοῦδε πλέοντεσ. τοῦδε γὰρ ὁ στέφανοσ, τοῦτον θεὸς εἶπε κομίζειν. κομπεῖν δ΄ ἔστ΄ ἀτελῆ σὺν ψεύδεσιν αἰσχρὸν ὄνειδοσ.   Χορός ἀλλά, τέκνον, τάδε μὲν θεὸς ὄψεται· ὧν δ΄ ἂν ἀμείβῃ μ΄ αὖθισ, βαιάν μοι, βαιάν, ὦ τέκνον, πέμπε λόγων φάμαν· ὡς πάντων ἐν νόσῳ εὐδρακὴς ὕπνος ἄϋπνος λεύσσειν. ἀλλ΄ ὅτι δύνᾳ μάκιστον κεῖνο δή μοι κεῖνο λάθρᾳ ἐξιδοῦ ὅπᾳ πράξεισ. οἶσθα γὰρ ἃν  αὐδῶμαι, εἰ ταύταν τούτων γνώμαν ἴσχεισ, μάλα τοι ἄπορα πυκινοῖς ἐνιδεῖν πάθη.   Χορός οὖρός τοι, τέκνον, οὖροσ· ἁνὴρ δ΄ ἀνόμματος οὐδ΄ ἔχων ἀρωγὰν ἐκτέταται νύχιοσ, ἀλεὴς ὕπνος ἐσθλόσ, οὐ χερόσ, οὐ ποδόσ, οὔ τινος ἄρχων, ἀλλά τις ὡς ̓αί̈δᾳ παρακείμενοσ. ὅρα, βλέπ΄ εἰ καίρια φθέγγει· τὸ δ΄ ἁλώσιμον ἐμᾷ φροντίδι, παῖ, πόνος ὁ μὴ φοβῶν κράτιστοσ.    Νεοπτόλεμος σιγᾶν κελεύω μηδ΄ ἀφεστάναι φρενῶν· κινεῖ γὰρ ἁνὴρ ὄμμα κἀνάγει κάρα.  Φιλοκτήτης ὦ φέγγος ὕπνου διάδοχον τό τ΄ ἐλπίδων ἄπιστον οἰκούρημα τῶνδε τῶν ξένων. οὐ γάρ ποτ΄, ὦ παῖ, τοῦτ΄ ἂν ἐξηύχησ΄ ἐγώ, τλῆναί σ΄ ἐλεινῶς ὧδε τἀμὰ πήματα μεῖναι παρόντα καὶ ξυνωφελοῦντά μοι. οὔκουν ̓ατρεῖδαι τοῦτ΄ ἔτλησαν εὐφόρως οὕτως ἐνεγκεῖν, ἁγαθοὶ στρατηλάται. ἀλλ΄ εὐγενὴς γὰρ ἡ φύσις κἀξ εὐγενῶν, ὦ τέκνον, ἡ σή, πάντα ταῦτ΄ ἐν εὐχερεῖ ἔθου, βοῆς τε καὶ δυσοσμίας γέμων. καὶ νῦν ἐπειδὴ τοῦδε τοῦ κακοῦ δοκεῖ λήθη τις εἶναι κἀνάπαυλα δή, τέκνον, σύ μ΄ αὐτὸς ἆρον, σύ με κατάστησον, τέκνον, ἵν΄, ἡνίκ΄ ἂν κόπος μ΄ ἀπαλλάξῃ ποτέ, ὁρμώμεθ΄ ἐς ναῦν μηδ΄ ἐπίσχωμεν τὸ πλεῖν.  Νεοπτόλεμος ἀλλ΄ ἥδομαι μέν σ΄ εἰσιδὼν παρ΄ ἐλπίδα ἀνώδυνον βλέποντα κἀμπνέοντ΄ ἔτι· ὡς οὐκέτ΄ ὄντος γὰρ τὰ συμβόλαιά σου πρὸς τὰς παρούσας ξυμφορὰς ἐφαίνετο. νῦν δ΄ αἶρε σαυτόν· εἰ δέ σοι μᾶλλον φίλον, οἴσουσί σ΄ οἵδε· τοῦ πόνου γὰρ οὐκ ὄκνοσ, ἐπείπερ οὕτω σοί τ΄ ἔδοξ΄ ἐμοί τε δρᾶν.  Φιλοκτήτης αἰνῶ τάδ΄, ὦ παῖ, καί μ΄ ἔπαιρ΄, ὥσπερ νοεῖσ· τούτους δ΄ ἔασον, μὴ βαρυνθῶσιν κακῇ ὀσμῇ πρὸ τοῦ δέοντοσ· οὑπὶ νηὶ γὰρ ἅλις πόνος τούτοισι συνναίειν ἐμοί.   Νεοπτόλεμος ἔσται τάδ΄· ἀλλ΄ ἵστω τε καὐτὸς ἀντέχου.  Φιλοκτήτης θάρσει· τό τοι σύνηθες ὀρθώσει μ΄ ἔθοσ.  Νεοπτόλεμος παπαῖ· τί δῆτ΄ ἂν δρῷμ΄ ἐγὼ τοὐνθένδε γε;  Φιλοκτήτης τί δ΄ ἔστιν, ὦ παῖ; ποῖ ποτ΄ ἐξέβης λόγῳ;  Νεοπτόλεμος οὐκ οἶδ΄ ὅποι χρὴ τἄπορον τρέπειν ἔποσ.  Φιλοκτήτης ἀπορεῖς δὲ τοῦ σύ; μὴ λέγ΄, ὦ τέκνον, τάδε.  Νεοπτόλεμος ἀλλ΄ ἐνθάδ΄ ἤδη τοῦδε τοῦ πάθους κυρῶ.  Φιλοκτήτης οὐ δή σε δυσχέρεια τοῦ νοσήματος ἔπεισεν ὥστε μή μ΄ ἄγειν ναύτην ἔτι;  Νεοπτόλεμος ἅπαντα δυσχέρεια, τὴν αὑτοῦ φύσιν ὅταν λιπών τις δρᾷ τὰ μὴ προσεικότα.  Φιλοκτήτης ἀλλ΄ οὐδὲν ἔξω τοῦ φυτεύσαντος σύ γε δρᾷς οὐδὲ φωνεῖσ, ἐσθλὸν ἄνδρ΄ ἐπωφελῶν.  Νεοπτόλεμος αἰσχρὸς φανοῦμαι· τοῦτ΄ ἀνιῶμαι πάλαι.  Φιλοκτήτης οὔκουν ἐν οἷς γε δρᾷσ· ἐν οἷς δ΄ αὐδᾷς ὀκνῶ.  Νεοπτόλεμος ὦ Ζεῦ, τί δράσω; δεύτερον ληφθῶ κακόσ, κρύπτων θ΄ ἃ μὴ δεῖ καὶ λέγων αἴσχιστ΄ ἐπῶν;  Φιλοκτήτης ἁνὴρ ὅδ΄, εἰ μὴ ΄γὼ κακὸς γνώμων ἔφυν, προδούς μ΄ ἔοικε κἀκλιπὼν τὸν πλοῦν στελεῖν.  Νεοπτόλεμος λιπὼν μὲν οὐκ ἔγωγε· λυπηρῶς δὲ μὴ πέμπω σε μᾶλλον, τοῦτ΄ ἀνιῶμαι πάλαι.  Φιλοκτήτης τί ποτε λέγεισ, ὦ τέκνον; ὡς οὐ μανθάνω.  Νεοπτόλεμος οὐδέν σε κρύψω· δεῖ γὰρ ἐς Τροίαν σε πλεῖν πρὸς τοὺς ̓αχαιοὺς καὶ τὸν ̓ατρειδῶν στόλον.  Φιλοκτήτης οἴμοι, τί εἶπασ;  Νεοπτόλεμος μὴ στέναζε, πρὶν μάθῃσ.  Φιλοκτήτης ποῖον μάθημα; τί με νοεῖς δρᾶσαί ποτε;  Νεοπτόλεμος σῶσαι κακοῦ μὲν πρῶτα τοῦδ΄, ἔπειτα δὲ ξὺν σοὶ τὰ Τροίας πεδία πορθῆσαι μολών.  Φιλοκτήτης καὶ ταῦτ΄ ἀληθῆ δρᾶν νοεῖσ;  Νεοπτόλεμος πολλὴ κρατεῖ τούτων ἀνάγκη, καὶ σὺ μὴ θυμοῦ κλύων.  Φιλοκτήτης ἀπόλωλα τλήμων, προδέδομαι.  τί μ΄, ὦ ξένε, δέδρακασ; ἀπόδος ὡς τάχος τὰ τόξα μοι.  Νεοπτόλεμος ἀλλ΄ οὐχ οἷόν τε· τῶν γὰρ ἐν τέλει κλύειν τό τ΄ ἔνδικόν με καὶ τὸ συμφέρον ποεῖ.   Φιλοκτήτης ὦ πῦρ σὺ καὶ πᾶν δεῖμα καὶ πανουργίας δεινῆς τέχνημ΄ ἔχθιστον, οἷά μ΄ εἰργάσω, οἷ΄ ἠπάτηκασ· οὐδ΄ ἐπαισχύνει μ΄ ὁρῶν τὸν προστρόπαιον, τὸν ἱκέτην, ὦ σχέτλιε; ἀπεστέρηκας τὸν βίον τὰ τόξ΄ ἑλών. ἀπόδοσ, ἱκνοῦμαί σ΄, ἀπόδοσ, ἱκετεύω, τέκνον· πρὸς θεῶν πατρῴων, τὸν βίον με μὴ ἀφέλῃ. ὤμοι τάλασ.  ἀλλ΄ οὐδὲ προσφωνεῖ μ΄ ἔτι, ἀλλ΄ ὡς μεθήσων μήποθ΄, ὧδ΄ ὁρᾷ πάλιν. ὦ λιμένεσ, ὦ προβλῆτεσ, ὦ ξυνουσίαι θηρῶν ὀρείων, ὦ καταρρῶγες πέτραι, ὑμῖν τάδ΄, οὐ γὰρ ἄλλον οἶδ΄ ὅτῳ λέγω, ἀνακλαίομαι παροῦσι τοῖς εἰωθόσιν, οἷ΄ ἔργ΄ ὁ παῖς μ΄ ἔδρασεν οὑξ ̓αχιλλέωσ· ὀμόσας ἀπάξειν οἴκαδ΄, ἐς Τροίαν μ΄ ἄγει· προσθείς τε χεῖρα δεξιάν, τὰ τόξα μου ἱερὰ λαβὼν τοῦ Ζηνὸς ̔ηρακλέους ἔχει, καὶ τοῖσιν ̓αργείοισι φήνασθαι θέλει· ὡς ἄνδρ΄ ἑλὼν ἰσχυρόν ἐκ βίας μ΄ ἄγει, κοὐκ οἶδ΄ ἐναίρων νεκρὸν ἢ καπνοῦ σκιάν, εἴδωλον ἄλλωσ· οὐ γὰρ ἂν σθένοντά γε εἷλέν μ΄· ἐπεὶ οὐδ΄ ἂν ὧδ΄ ἔχοντ΄, εἰ μὴ δόλῳ. νῦν δ΄ ἠπάτημαι δύσμοροσ.  τί χρή με δρᾶν; ἀλλ΄ ἀπόδοσ, ἀλλὰ νῦν ἔτ΄ ἐν σαυτῷ γενοῦ. τί φήσ; σιωπᾷσ; οὐδέν εἰμ΄ ὁ δύσμοροσ. ὦ σχῆμα πέτρας δίπυλον, αὖθις αὖ πάλιν εἴσειμι πρὸς σὲ ψιλόσ, οὐκ ἔχων τροφήν· ἀλλ΄ αὐανοῦμαι τῷδ΄ ἐν αὐλίῳ μόνοσ, οὐ πτηνὸν ὄρνιν οὐδὲ θῆρ΄ ὀρειβάτην τόξοις ἐναίρων τοισίδ΄, ἀλλ΄ αὐτὸς τάλας θανὼν παρέξω δαῖθ΄ ὑφ΄ ὧν ἐφερβόμην, καί μ΄ οὓς ἐθήρων πρόσθε θηράσουσι νῦν· φόνον φόνου δὲ ῥύσιον τίσω τάλας πρὸς τοῦ δοκοῦντος οὐδὲν εἰδέναι κακόν. ὄλοιομή πω, πρὶν μάθοιμ΄ εἰ καὶ πάλιν γνώμην μετοίσεισ· εἰ δὲ μή, θάνοις κακῶσ.   Χορός τί δρῶμεν; ἐν σοὶ καὶ τὸ πλεῖν ἡμᾶσ, ἄναξ, ἤδη ΄στὶ καὶ τοῖς τοῦδε προσχωρεῖν λόγοισ.  Νεοπτόλεμος ἐμοὶ μὲν οἶκτος δεινὸς ἐμπέπτωκέ τις τοῦδ΄ ἀνδρὸς οὐ νῦν πρῶτον, ἀλλὰ καὶ πάλαι.  Φιλοκτήτης ἐλέησον, ὦ παῖ, πρὸς θεῶν, καὶ μὴ παρῇς σαυτοῦ βροτοῖς ὄνειδοσ, ἐκκλέψας ἐμέ.  Νεοπτόλεμος οἴμοι, τί δράσω; μή ποτ΄ ὤφελον λιπεῖν τὴν Σκῦρον· οὕτω τοῖς παροῦσιν ἄχθομαι.  Φιλοκτήτης οὐκ εἶ κακὸς σύ, πρὸς κακῶν δ΄ ἀνδρῶν μαθὼν ἔοικας ἥκειν αἰσχρά· νῦν δ΄ ἄλλοισι δοὺς οἷς εἰκὸς ἔκπλει, τἀμά μοι μεθεὶς ὅπλα.  Νεοπτόλεμος τί δρῶμεν, ἄνδρεσ;  ̓οδυσσεύς ὦ κάκιστ΄ ἀνδρῶν, τί δρᾷσ; οὐκ εἶ μεθεὶς τὰ τόξα ταῦτ΄ ἐμοὶ πάλιν;  Φιλοκτήτης οἴμοι, τίς ἁνήρ; ἆρ΄ ̓οδυσσέως κλύω;  ̓οδυσσεύς ̓οδυσσέωσ, σάφ΄ ἴσθ΄, ἐμοῦ γ΄, ὃν εἰσορᾷσ.  Φιλοκτήτης οἴμοι· πέπραμαι κἀπόλωλ΄· ὅδ΄ ἦν ἄρα ὁ ξυλλαβών με κἀπονοσφίσας ὅπλων.  ̓οδυσσεύς ἐγώ, σάφ΄ ἴσθ΄, οὐκ ἄλλοσ· ὁμολογῶ τάδε.  Φιλοκτήτης ἀπόδοσ, ἄφες μοι, παῖ, τὰ τόξα.  ̓οδυσσεύς τοῦτο μέν, οὐδ΄ ἢν θέλῃ, δράσει ποτ΄· ἀλλὰ καὶ σὲ δεῖ στείχειν ἅμ΄ αὐτοῖσ, ἢ βίᾳ στελοῦσί σε.  Φιλοκτήτης ἔμ΄, ὦ κακῶν κάκιστε καὶ τολμήσατε, οἵδ΄ ἐκ βίας ἄξουσιν;  ̓οδυσσεύς ἢν μὴ ἕρπῃς ἑκών.  Φιλοκτήτης ὦ Λημνία χθὼν καὶ τὸ παγκρατὲς σέλας ̔ηφαιστότευκτον, ταῦτα δῆτ΄ ἀνασχετά, εἴ μ΄ οὗτος ἐκ τῶν σῶν ἀπάξεται βίᾳ;  ̓οδυσσεύς Ζεύς ἐσθ΄, ἵν΄ εἰδῇσ, Ζεύσ, ὁ τῆσδε γῆς κρατῶν, Ζεύσ, ᾧ δέδοκται ταῦθ΄· ὑπηρετῶ δ΄ ἐγώ.  Φιλοκτήτης ὦ μῖσοσ, οἷα κἀξανευρίσκεις λέγειν· θεοὺς προτείνων τοὺς θεοὺς ψευδεῖς τίθησ.  ̓οδυσσεύς οὔκ, ἀλλ΄ ἀληθεῖσ· ἡ δ΄ ὁδὸς πορευτέα.  Φιλοκτήτης οὔ φημ΄.  ̓οδυσσεύς ἐγὼ δέ φημι.  πειστέον τάδε.  Φιλοκτήτης οἴμοι τάλασ.  ἡμᾶς μὲν ὡς δούλους σαφῶς πατὴρ ἄρ΄ ἐξέφυσεν οὐδ΄ ἐλευθέρουσ.  ̓οδυσσεύς οὔκ, ἀλλ΄ ὁμοίους τοῖς ἀρίστοισιν, μεθ΄ ὧν Τροίαν σ΄ ἑλεῖν δεῖ καὶ κατασκάψαι βίᾳ.  Φιλοκτήτης οὐδέποτέ γ΄· οὐδ΄ ἢν χρῇ με πᾶν παθεῖν κακόν, ἕως ἂν ᾖ μοι γῆς τόδ΄ αἰπεινὸν βάθρον.  ̓οδυσσεύς τί δ΄ ἐργασείεισ;  Φιλοκτήτης κρᾶτ΄ ἐμὸν τόδ΄ αὐτίκα πέτρᾳ πέτρας ἄνωθεν αἱμάξω πεσών.  ̓οδυσσεύς ξυλλάβετον αὐτόν· μὴ ΄πὶ τῷδ΄ ἔστω τάδε.   Φιλοκτήτης ὦ χεῖρεσ, οἷα πάσχετ΄ ἐν χρείᾳ φίλης νευρᾶσ, ὑπ΄ ἀνδρὸς τοῦδε συνθηρώμεναι. ὦ μηδὲν ὑγιὲς μηδ΄ ἐλεύθερον φρονῶν, οἷ΄ αὖ μ΄ ὑπῆλθεσ, ὥς μ΄ ἐθηράσω, λαβὼν πρόβλημα σαυτοῦ παῖδα τόνδ΄ ἀγνῶτ΄ ἐμοί, ἀνάξιον μὲν σοῦ, κατάξιον δ΄ ἐμοῦ, ὃς οὐδὲν ᾔδει πλὴν τὸ προσταχθὲν ποεῖν, δῆλος δὲ καὶ νῦν ἐστιν ἀλγεινῶς φέρων οἷς τ΄ αὐτὸς ἐξήμαρτεν οἷς τ΄ ἐγὼ ΄παθον. ἀλλ΄ ἡ κακὴ σὴ διὰ μυχῶν βλέπουσ΄ ἀεὶ ψυχή νιν ἀφυῆ τ΄ ὄντα κοὐ θέλονθ΄ ὅμως εὖ προυδίδαξεν ἐν κακοῖς εἶναι σοφόν. καὶ νῦν ἔμ΄, ὦ δύστηνε, συνδήσας νοεῖς ἄγειν ἀπ΄ ἀκτῆς τῆσδ΄, ἐν ᾗ με προυβάλου ἄφιλον ἔρημον ἄπολιν, ἐν ζῶσιν νεκρόν. φεῦ. ὄλοιο· καί σοι πολλάκις τόδ΄ ηὐξάμην. ἀλλ΄ οὐ γὰρ οὐδὲν θεοὶ νέμουσιν ἡδύ μοι, σὺ μὲν γέγηθας ζῶν, ἐγὼ δ΄ ἀλγύνομαι τοῦτ΄ αὔθ΄, ὅτι ζῶ σὺν κακοῖς πολλοῖς τάλασ, γελώμενος πρὸς σοῦ τε καὶ τῶν ̓ατρέως διπλῶν στρατηγῶν, οἷς σὺ ταῦθ΄ ὑπηρετεῖσ. καίτοι σὺ μὲν κλοπῇ τε κἀνάγκῃ ζυγεὶς ἔπλεις ἅμ΄ αὐτοῖσ, ἐμὲ δὲ τὸν πανάθλιον, ἑκόντα πλεύσανθ΄ ἑπτὰ ναυσὶ ναυβάτην, ἄτιμον ἔβαλον, ὡς σὺ φήσ, κεῖνοι δὲ σέ. καὶ νῦν τί μ΄ ἄγετε; τί μ΄ ἀπάγεσθε; τοῦ χάριν; ὃς οὐδέν εἰμι καὶ τέθνηχ΄ ὑμῖν πάλαι. πῶσ, ὦ θεοῖς ἔχθιστε, νῦν οὐκ εἰμί σοι χωλόσ, δυσώδησ; πῶς θεοῖς ἔξεσθ΄, ὁμοῦ πλεύσαντος αἴθειν ἱερά; πῶς σπένδειν ἔτι; αὕτη γὰρ ἦν σοι πρόφασις ἐκβαλεῖν ἐμέ. κακῶς ὄλοισθ΄· ὀλεῖσθε δ΄ ἠδικηκότες τὸν ἄνδρα τόνδε, θεοῖσιν εἰ δίκης μέλει. ἔξοιδα δ΄ ὡς μέλει γ΄· ἐπεὶ οὔποτ΄ ἂν στόλον ἐπλεύσατ΄ ἂν τόνδ΄ εἵνεκ΄ ἀνδρὸς ἀθλίου, εἰ μή τι κέντρον θεῖον ἦγ΄ ὑμᾶς ἐμοῦ. ἀλλ΄, ὦ πατρῴα γῆ θεοί τ΄ ἐπόψιοι, τίσασθε τίσασθ΄ ἀλλὰ τῷ χρόνῳ ποτὲ ξύμπαντας αὐτούσ, εἴ τι κἄμ΄ οἰκτίρετε· ὡς ζῶ μὲν οἰκτρῶσ, εἰ δ΄ ἴδοιμ΄ ὀλωλότας τούτουσ, δοκοῖμ΄ ἂν τῆς νόσου πεφευγέναι.   Χορός βαρύς τε καὶ βαρεῖαν ὁ ξένος φάτιν τήνδ΄ εἶπ΄, ̓οδυσσεῦ, κοὐχ ὑπείκουσαν κακοῖσ.  ̓οδυσσεύς πόλλ΄ ἂν λέγειν ἔχοιμι πρὸς τὰ τοῦδ΄ ἔπη, εἴ μοι παρείκοι· νῦν δ΄ ἑνὸς κρατῶ λόγου. οὗ γὰρ τοιούτων δεῖ, τοιοῦτός εἰμ΄ ἐγώ· χὤπου δικαίων κἀγαθῶν ἀνδρῶν κρίσισ, οὐκ ἂν λάβοις μου μᾶλλον οὐδέν΄ εὐσεβῆ. νικᾶν γε μέντοι πανταχοῦ χρῄζων ἔφυν, πλὴν εἰς σέ· νῦν δὲ σοί γ΄ ἑκὼν ἐκστήσομαι. ἄφετε γὰρ αὐτὸν μηδὲ προσψαύσητ΄ ἔτι· ἐᾶτε μίμνειν.  οὐδὲ σοῦ προσχρῄζομεν, τά γ΄ ὅπλ΄ ἔχοντες ταῦτ΄, ἐπεὶ πάρεστι μὲν Τεῦκρος παρ΄ ἡμῖν, τήνδ΄ ἐπιστήμην ἔχων, ἐγώ θ΄, ὃς οἶμαι σοῦ κάκιον οὐδὲν ἂν τούτων κρατύνειν, μηδ΄ ἐπιθύνειν χερί. τί δῆτα σοῦ δεῖ; χαῖρε τὴν Λῆμνον πατῶν· ἡμεῖς δ΄ ἴωμεν, καὶ τάχ΄ ἂν τὸ σὸν γέρας τιμὴν ἐμοὶ νείμειεν, ἣν σὲ χρῆν ἔχειν.  Φιλοκτήτης οἴμοι· τί δράσω δύσμοροσ; σὺ τοῖς ἐμοῖς ὅπλοισι κοσμηθεὶς ἐν ̓αργείοις φανεῖ;  ̓οδυσσεύς μή μ΄ ἀντιφώνει μηδέν, ὡς στείχοντα δή.  Φιλοκτήτης ὦ σπέρμ΄ ̓αχιλλέωσ, οὐδὲ σοῦ φωνῆς ἔτι γενήσομαι προσφθεγκτόσ, ἀλλ΄ οὕτως ἄπει;  ̓οδυσσεύς χώρει σύ· μὴ πρόσλευσσε, γενναῖός περ ὤν, ἡμῶν ὅπως μὴ τὴν τύχην διαφθερεῖσ.  Φιλοκτήτης ἦ καὶ πρὸς ὑμῶν ὧδ΄ ἔρημοσ, ὦ ξένοι, λειφθήσομαι δὴ κοὐκ ἐποικτερεῖτέ με;  Χορός ὅδ΄ ἐστὶν ἡμῶν ναυκράτωρ ὁ παῖσ· ὅσ΄ ἂν οὗτος λέγῃ σοι, ταῦτά σοι χἠμεῖς φαμέν.  Νεοπτόλεμος ἀκούσομαι μὲν ὡς ἔφυν οἴκτου πλέως πρὸς τοῦδ΄· ὅμως δὲ μείνατ΄, εἰ τούτῳ δοκεῖ, χρόνον τοσοῦτον, εἰς ὅσον τά τ΄ ἐκ νεὼς στείλωσι ναῦται καὶ θεοῖς εὐξώμεθα. χοὖτος τάχ΄ ἂν φρόνησιν ἐν τούτῳ λάβοι λῴω τιν΄ ἡμῖν.  νὼ μὲν οὖν ὁρμώμεθον, ὑμεῖς δ΄, ὅταν καλῶμεν, ὁρμᾶσθαι ταχεῖσ.    Φιλοκτήτης ὦ κοίλας πέτρας γύαλον θερμὸν καὶ παγετῶδεσ, ὥς σ΄ οὐκ ἔμελλον ἄρ΄, ὦ τάλασ, λείψειν οὐδέποτ΄, ἀλλά μοι καὶ θνῄσκοντι συνείσει. ὤμοι μοί μοι. ὦ πληρέστατον αὔλιον λύπας τᾶς ἀπ΄ ἐμοῦ τάλαν, τίπτ΄ αὖ μοι τὸ κατ΄ ἆμαρ ἔσται; τοῦ ποτε τεύξομαι σιτονόμου μέλεος πόθεν ἐλπίδοσ; πέλειαι δ΄ ἄνω πτωκάδες ὀξυτόνου διὰ πνεύματος ἐλῶσιν· οὐκέτ΄ ἴσχω.  Χορός σύ τοι σύ τοι κατηξίωσασ, ὦ βαρύποτμε, κοὐκ ἄλλοθεν ἔχει τύχᾳ τᾷδ΄ ἀπὸ μείζονοσ, εὖτέ γε παρὸν φρονῆσαι τοῦ λῴονος δαίμονος εἵλου τὸ κάκιον αἰνεῖν.   Φιλοκτήτης ὦ τλάμων τλάμων ἄρ΄ ἐγὼ καὶ μόχθῳ λωβατόσ, ὃς ἤδη μετ΄ οὐδενὸς ὕστερον ἀνδρῶν εἰσοπίσω τάλας ναίων ἐνθάδ΄ ὀλοῦμαι, αἰαῖ αἰαῖ, οὐ φορβὰν ἔτι προσφέρων, οὐ πτανῶν ἀπ΄ ἐμῶν ὅπλων κραταιαῖς μετὰ χερσὶν ἴσχων· ἀλλά μοι ἄσκοπα κρυπτά τ΄ ἔπη δολερᾶς ὑπέδυ φρενόσ· ἰδοίμαν δέ νιν, τὸν τάδε μησάμενον, τὸν ἴσον χρόνον ἐμὰς λαχόντ΄ ἀνίασ.  Χορός πότμοσ, πότμος σε δαιμόνων τάδ΄, οὐδὲ σέ γε δόλοσ, ἔσχεν ὑπὸ χειρὸς ἀμᾶσ.   στυγερὰν ἔχε δύσποτμον ἀρὰν ἐπ΄ ἄλλοισ. καὶ γὰρ ἐμοὶ τοῦτο μέλει, μὴ φιλότητ΄ ἀπώσῃ.   Φιλοκτήτης οἴμοι μοι, καί που πολιᾶς πόντου θινὸς ἐφήμενος ἐγγελᾷ, χερὶ πάλλων τὰν ἐμὰν μελέου τροφάν, τὰν οὐδείς ποτ΄ ἐβάστασεν. ὦ τόξον φίλον, ὦ φίλων χειρῶν ἐκβεβιασμένον, ἦ που ἐλεινὸν ὁρᾷσ, φρένας εἴ τινας ἔχεισ, τὸν ̔ηράκλειον ἄρθμιον ὧδέ σοι οὐκέτι χρησόμενον τὸ μεθύστερον, ἄλλου δ΄ ἐν μεταλλαγᾷ πολυμηχάνου ἀνδρὸς ἐρέσσει, ὁρῶν μὲν αἰσχρὰς ἀπάτασ, στυγνὸν δὲ φῶτ΄ ἐχθοδοπόν, μυρί΄, ἀπ΄ αἰσχρῶν ἀνατέλλονθ΄, ὃς ἐφ΄ ἡμῖν κάκ΄ ἐμήσατ΄, ὦ Ζεῦ.  Χορός ἀνδρός τοι τὰ μὲν ἔνδικ΄ αἰὲν  εἰπεῖν, εἰπόντος δὲ μὴ φθονερὰν ἐξῶσαι γλώσσας ὀδύναν. κεῖνος δ΄ εἷς ἀπὸ πολλῶν ταχθεὶς τῶνδ΄ ἐφημοσύνᾳ κοινὰν ἤνυσεν ἐς φίλους ἀρωγάν.   Φιλοκτήτης ὦ πταναὶ θῆραι χαροπῶν τ΄ ἔθνη θηρῶν, οὓς ὅδ΄ ἔχει χῶρος οὐρεσιβώτασ, μηκέτ΄ ἀπ΄ αὐλίων φυγᾷ πηδᾶτ΄· οὐ γὰρ ἔχω χεροῖν τὰν πρόσθεν βελέων ἀλκάν, ὦ δύστανος ἐγὼ τανῦν, ἀλλ΄ ἀνέδην, ὁ δὲ χῶρος ἄρ΄ οὐκέτι φοβητὸς οὐκέθ΄ ὑμῖν, ἕρπετε· νῦν καλὸν ἀντίφονον κορέσαι στόμα πρὸς χάριν ἐμᾶς σαρκὸς αἰόλασ· ἀπὸ γὰρ βίον αὐτίκα λείψω. πόθεν γὰρ ἔσται βιοτά; τίς ὧδ΄ ἐν αὔραις τρέφεται, μηκέτι μηδενὸς κρατύνων ὅσα πέμπει βιόδωρος αἶα;  Χορός πρὸς θεῶν, εἴ τι σέβει ξένον, πέλασσον, εὐνοίᾳ πάσᾳ πελάταν· ἀλλὰ γνῶθ΄, εὖ γνῶθ΄ ἐπὶ σοὶ κῆρα τάνδ΄ ἀποφεύγειν. οἰκτρὰ γὰρ βόσκειν, ἀδαὴς δ΄ ἔχειν μυρίον ἄχθοσ, ὃ ξυνοικεῖ.   Φιλοκτήτης πάλιν πάλιν παλαιὸν ἄλγημ΄ ὑπέμνασασ, ὦ λῷστε τῶν πρὶν ἐντόπων. τί μ΄ ὤλεσασ; τί μ΄ εἴργασαι;  Χορός τί τοῦτ΄ ἔλεξασ;  Φιλοκτήτης εἰ σὺ τὰν ἐμοὶ στυγερὰν Τρῳάδα γᾶν μ΄ ἤλπισας ἄξειν.  Χορός τόδε γὰρ νοῶ κράτιστον.  Φιλοκτήτης ἀπό νύν με λείπετ΄ ἤδη.  Χορός φίλα μοι, φίλα ταῦτα παρήγγειλας ἑκόντι τε πράσσειν. ἴωμεν ἴωμεν ναὸς ἵν΄ ἡμῖν τέτακται.  Φιλοκτήτης μή, πρὸς ἀραίου Διόσ, ἔλθῃσ, ἱκετεύω. Χορός μετρίαζ΄. Φιλοκτήτης ὦ ξένοι, μείνατε, πρὸς θεῶν. Χορός τί θροεῖσ; Φιλοκτήτης αἰαῖ αἰαῖ, δαίμων δαίμων· ἀπόλωλ΄ ὁ τάλασ· ὦ ποὺς πούσ, τί σ΄ ἔτ΄ ἐν βίῳ τεύξω τῷ μετόπιν τάλασ; ὦ ξένοι, ἔλθετ΄ ἐπήλυδες αὖθισ. Χορός τί ῥέξοντες ἀλλοκότῳ γνώμᾳ τῶν πάροσ, ὧν προύφαινεσ; Φιλοκτήτης οὔτοι νεμεσητόν, ἀλύοντα χειμερίῳ λύπᾳ καὶ παρὰ νοῦν θροεῖν. Χορός βᾶθί νυν, ὦ τάλαν, ὥς σε κελεύομεν. Φιλοκτήτης οὐδέποτ΄ οὐδέποτ΄, ἴσθι τόδ΄ ἔμπεδον, οὐδ΄ εἰ πυρφόρος ἀστεροπητὴς βροντᾶς αὐγαῖς μ΄ εἶσι φλογίζων. ἐρρέτω ̓́ιλιον οἵ θ΄ ὑπ΄ ἐκείνῳ πάντες ὅσοι τόδ΄ ἔτλασαν ἐμοῦ ποδὸς ἄρθρον ἀπῶσαι. ἀλλ΄, ὦ ξένοι, ἕν γέ μοι εὖχος ὀρέξατε. Χορός ποῖον ἐρεῖς τόδ΄ ἔποσ; Φιλοκτήτης ξίφοσ, εἴ ποθεν, ἢ γένυν ἢ βελέων τι προπέμψατε. Χορός ὡς τίνα δὴ ῥέξῃς παλάμαν ποτέ; Φιλοκτήτης χρῶτ΄  ἀπὸ πάντα καὶ ἄρθρα τέμω χερί· φονᾷ φονᾷ νόος ἤδη. Χορός τί ποτε; Φιλοκτήτης πατέρα ματεύων. Χορός ποῖ γᾶσ; Φιλοκτήτης ἐς ̔́αιδου· οὐ γάρ ἐστ΄ ἐν φάει γ΄ ἔτι. ὦ πόλισ, ὦ πατρία, πῶς ἂν εἰσίδοιμ΄ ἄθλιός σ΄ ἀνήρ, ὅς γε σὰν λιπὼν ἱερὰν λιβάδ΄ ἐχθροῖς ἔβαν Δαναοῖς ἀρωγόσ· ἔτ΄ οὐδέν εἰμι.    Χορός ἐγὼ μὲν ἤδη καὶ πάλαι νεὼς ὁμοῦ στείχων ἂν ἦ σοι τῆς ἐμῆσ, εἰ μὴ πέλας ̓οδυσσέα στείχοντα τόν τ΄ ̓αχιλλέως γόνον πρὸς ἡμᾶς δεῦρ΄ ἰόντ΄ ἐλεύσσομεν.  ̓οδυσσεύς οὐκ ἂν φράσειας ἥντιν΄ αὖ παλίντροπος κέλευθον ἕρπεις ὧδε σὺν σπουδῇ ταχύσ;  Νεοπτόλεμος λύσων ὅσ΄ ἐξήμαρτον ἐν τῷ πρὶν χρόνῳ.  ̓οδυσσεύς δεινόν γε φωνεῖσ· ἡ δ΄ ἁμαρτία τίς ἦν;  Νεοπτόλεμος ἣν σοὶ πιθόμενος τῷ τε σύμπαντι στρατῷ  ̓οδυσσεύς ἔπραξας ἔργον ποῖον ὧν οὔ σοι πρέπον;  Νεοπτόλεμος ἀπάταισιν αἰσχραῖς ἄνδρα καὶ δόλοις ἑλών.  ̓οδυσσεύς τὸν ποῖον; ὤμοι· μῶν τι βουλεύει νέον;  Νεοπτόλεμος νέον μὲν οὐδέν, τῷ δὲ Ποίαντος τόκῳ,  ̓οδυσσεύς τί χρῆμα δράσεισ; ὥς μ΄ ὑπῆλθέ τις φόβοσ.  Νεοπτόλεμος παρ΄ οὗπερ ἔλαβον τάδε τὰ τόξ΄, αὖθις πάλιν  ̓οδυσσεύς ὦ Ζεῦ, τί λέξεισ; οὔ τί που δοῦναι νοεῖσ;  Νεοπτόλεμος αἰσχρῶς γὰρ αὐτὰ κοὐ δίκῃ λαβὼν ἔχω.  ̓οδυσσεύς πρὸς θεῶν, πότερα δὴ κερτομῶν λέγεις τάδε;  Νεοπτόλεμος εἰ κερτόμησίς ἐστι τἀληθῆ λέγειν.  ̓οδυσσεύς τί φήσ, ̓αχιλλέως παῖ; τίν΄ εἴρηκας λόγον;  Νεοπτόλεμος δὶς ταὐτὰ βούλει καὶ τρὶς ἀναπολεῖν μ΄ ἔπη;  ̓οδυσσεύς ἀρχὴν κλύειν ἂν οὐδ΄ ἅπαξ ἐβουλόμην.  Νεοπτόλεμος εὖ νῦν ἐπίστω πάντ΄ ἀκηκοὼς λόγον.  ̓οδυσσεύς ἔστιν τισ, ἔστιν ὅς σε κωλύσει τὸ δρᾶν.  Νεοπτόλεμος τί φήσ; τίς ἔσται μ΄ οὑπικωλύσων τάδε;  ̓οδυσσεύς ξύμπας ̓αχαιῶν λαόσ, ἐν δὲ τοῖς ἐγώ.  Νεοπτόλεμος σοφὸς πεφυκὼς οὐδὲν ἐξαυδᾷς σοφόν.  ̓οδυσσεύς σὺ δ΄ οὔτε φωνεῖς οὔτε δρασείεις σοφά.  Νεοπτόλεμος ἀλλ΄ εἰ δίκαια, τῶν σοφῶν κρείσσω τάδε.  ̓οδυσσεύς καὶ πῶς δίκαιον, ἅ γ΄ ἔλαβες βουλαῖς ἐμαῖσ, πάλιν μεθεῖναι ταῦτα;  Νεοπτόλεμος τὴν ἁμαρτίαν αἰσχρὰν ἁμαρτὼν ἀναλαβεῖν πειράσομαι.  ̓οδυσσεύς στρατὸν δ΄ ̓αχαιῶν οὐ φοβεῖ, πράσσων τάδε;  Νεοπτόλεμος ξὺν τῷ δικαίῳ τὸν σὸν οὐ ταρβῶ φόβον.  ̓οδυσσεύς ξὺν τῷ δικαίῳ χεὶρ ἐμή σ΄ ἀναγκάσει.  Νεοπτόλεμος ἀλλ΄ οὐδέ τοι σῇ χειρὶ πείθομαι τὸ δρᾶν.  ̓οδυσσεύς οὔ τἄρα Τρωσίν, ἀλλὰ σοὶ μαχούμεθα.  Νεοπτόλεμος ἴτω  τὸ μέλλον.  ̓οδυσσεύς χεῖρα δεξιὰν ὁρᾷς κώπης ἐπιψαύουσαν;  Νεοπτόλεμος ἀλλὰ κἀμέ τοι ταὐτὸν τόδ΄ ὄψει δρῶντα κοὐ μέλλοντ΄ ἔτι.   ̓οδυσσεύς καίτοι σ΄ ἐάσω· τῷ δὲ σύμπαντι στρατῷ λέξω τάδ΄ ἐλθών, ὅς σε τιμωρήσεται.  Νεοπτόλεμος ἐσωφρόνησασ· κἂν τὰ λοίφ΄ οὕτω φρονῇσ, ἴσως ἂν ἐκτὸς κλαυμάτων ἔχοις πόδα. σὺ δ΄, ὦ Ποίαντος παῖ, Φιλοκτήτην λέγω, ἔξελθ΄, ἀμείψας τάσδε πετρήρεις στέγασ.  Φιλοκτήτης τίς αὖ παρ΄ ἄντροις θόρυβος ἵσταται βοῆσ; τί μ΄ ἐκκαλεῖσθε; τοῦ κεχρημένοι, ξένοι; ὤμοι· κακὸν τὸ χρῆμα.  μῶν τί μοι νέα πάρεστε πρὸς κακοῖσι πέμποντες κακά;  Νεοπτόλεμος θάρσει· λόγους δ΄ ἄκουσον οὓς ἥκω φέρων.  Φιλοκτήτης δέδοικ΄ ἔγωγε· καὶ τὰ πρὶν γὰρ ἐκ λόγων καλῶν κακῶς ἔπραξα, σοῖς πεισθεὶς λόγοισ.  Νεοπτόλεμος οὔκουν ἔνεστι καὶ μεταγνῶναι πάλιν;  Φιλοκτήτης τοιοῦτος ἦσθα τοῖς λόγοισι χὤτε μου τὰ τόξ΄ ἔκλεπτεσ, πιστόσ, ἀτηρὸς λάθρᾳ.  Νεοπτόλεμος ἀλλ΄ οὔ τι μὴν νῦν· βούλομαι δέ σου κλύειν, πότερα δέδοκταί σοι μένοντι καρτερεῖν ἢ πλεῖν μεθ΄ ἡμῶν;  Φιλοκτήτης παῦε, μὴ λέξῃς πέρα· μάτην γὰρ ἃν εἴπῃς γε πάντ΄ εἰρήσεται.  Νεοπτόλεμος οὕτω δέδοκται;  Φιλοκτήτης καὶ πέρα γ΄ ἴσθ΄ ἢ λέγω.  Νεοπτόλεμος ἀλλ΄ ἤθελον μὲν ἄν σε πεισθῆναι λόγοις ἐμοῖσιν· εἰ δὲ μή τι πρὸς καιρὸν λέγων κυρῶ, πέπαυμαι.  Φιλοκτήτης πάντα γὰρ φράσεις μάτην. οὐ γάρ ποτ΄ εὔνουν τὴν ἐμὴν κτήσει φρένα, ὅστις γ΄ ἐμοῦ δόλοισι τὸν βίον λαβὼν ἀπεστέρηκασ, κᾆτα νουθετεῖς ἐμὲ ἐλθών, ἀρίστου πατρὸς αἴσχιστος γεγώσ. ὄλοισθ΄, ̓ατρεῖδαι μὲν μάλιστ΄, ἔπειτα δὲ ὁ Λαρτίου παῖς καὶ σύ.  Νεοπτόλεμος μὴ ΄πεύξῃ πέρα· δέχου δὲ χειρὸς ἐξ ἐμῆς βέλη τάδε.   Φιλοκτήτης πῶς εἶπασ; ἆρα δεύτερον δολούμεθα;  Νεοπτόλεμος ἀπώμοσ΄ ἁγνὸν Ζηνὸς ὑψίστου σέβασ.  Φιλοκτήτης ὦ φίλτατ΄ εἰπών, εἰ λέγεις ἐτήτυμα.  Νεοπτόλεμος τοὔργον παρέσται φανερόν· ἀλλὰ δεξιὰν πρότεινε χεῖρα, καὶ κράτει τῶν σῶν ὅπλων.  ̓οδυσσεύς ἐγὼ δ΄ ἀπαυδῶ γ΄, ᾧ θεοὶ ξυνίστορεσ, ὑπέρ τ΄ ̓ατρειδῶν τοῦ τε σύμπαντος στρατοῦ.  Φιλοκτήτης τέκνον, τίνος φώνημα, μῶν ̓οδυσσέωσ, ἐπῃσθόμην;  ̓οδυσσεύς σάφ΄ ἴσθι· καὶ πέλας γ΄ ὁρᾷσ, ὅς σ΄ ἐς τὰ Τροίας πεδί΄ ἀποστελῶ βίᾳ, ἐάν τ΄ ̓αχιλλέως παῖς ἐάν τε μὴ θέλῃ·  Φιλοκτήτης ἀλλ΄ οὔ τι χαίρων, ἢν τόδ΄ ὀρθωθῇ βέλοσ.  Νεοπτόλεμος ἆ, μηδαμῶσ, μή, πρὸς θεῶν, μεθῇς βέλοσ.  Φιλοκτήτης μέθες με, πρὸς θεῶν, χεῖρα, φίλτατον τέκνον.  Νεοπτόλεμος οὐκ ἂν μεθείην.  Φιλοκτήτης φεῦ· τί μ΄ ἄνδρα πολέμιον ἐχθρόν τ΄ ἀφείλου μὴ κτανεῖν τόξοις ἐμοῖσ;  Νεοπτόλεμος ἀλλ΄ οὔτ΄ ἐμοὶ τοῦτ΄ ἐστὶν οὔτε σοὶ καλόν.  Φιλοκτήτης ἀλλ΄ οὖν τοσοῦτόν γ΄ ἴσθι, τοὺς πρώτους στρατοῦ, τοὺς τῶν ̓αχαιῶν ψευδοκήρυκασ, κακοὺς ὄντας πρὸς αἰχμήν, ἐν δὲ τοῖς λόγοις θρασεῖσ.  Νεοπτόλεμος εἶεν· τὰ μὲν δὴ τόξ΄ ἔχεισ, κοὐκ ἔσθ΄ ὅτου ὀργὴν ἔχοις ἂν οὐδὲ μέμψιν εἰς ἐμέ.  Φιλοκτήτης ξύμφημι· τὴν φύσιν δ΄ ἔδειξασ, ὦ τέκνον, ἐξ ἧς ἔβλαστεσ, οὐχὶ Σισύφου πατρόσ, ἀλλ΄ ἐξ ̓αχιλλέωσ, ὃς μετὰ ζώντων ὅτ΄ ἦν ἤκου΄ ἄριστα, νῦν δὲ τῶν τεθνηκότων.   Νεοπτόλεμος ἥσθην πατέρα τὸν ἀμὸν εὐλογοῦντά σε αὐτόν τ΄ ἔμ΄· ὧν δέ σου τυχεῖν ἐφίεμαι, ἄκουσον.  ἀνθρώποισι τὰς μὲν ἐκ θεῶν τύχας δοθείσας ἔστ΄ ἀναγκαῖον φέρειν· ὅσοι δ΄ ἑκουσίοισιν ἔγκεινται βλάβαισ, ὥσπερ σύ, τούτοις οὔτε συγγνώμην ἔχειν δίκαιόν ἐστιν οὔτ΄ ἐποικτίρειν τινά. σὺ δ΄ ἠγρίωσαι, κοὔτε σύμβουλον δέχει, ἐάν τε νουθετῇ τις εὐνοίᾳ λέγων, στυγεῖσ, πολέμιον δυσμενῆ θ΄ ἡγούμενοσ. ὅμως δὲ λέξω· Ζῆνα δ΄ ὅρκιον καλῶ· καὶ ταῦτ΄ ἐπίστω καὶ γράφου φρενῶν ἔσω. σὺ γὰρ νοσεῖς τόδ΄ ἄλγος ἐκ θείας τύχησ, Χρύσης πελασθεὶς φύλακοσ, ὃς τὸν ἀκαλυφῆ σηκὸν φυλάσσει κρύφιος οἰκουρῶν ὄφισ· καὶ παῦλαν ἴσθι τῆσδε μή ποτ΄ ἂν τυχεῖν νόσου βαρείασ, ἕως ἂν αὑτὸς ἥλιος ταύτῃ μὲν αἴρῃ, τῇδε δ΄ αὖ δύνῃ πάλιν, πρὶν ἂν τὰ Τροίας πεδί΄ ἑκὼν αὐτὸς μόλῃσ, καὶ τοῖν παρ΄ ἡμῖν ἐντυχὼν ̓ασκληπίδαιν νόσου μαλαχθῇς τῆσδε, καὶ τὰ πέργαμα ξὺν τοῖσδε τόξοις ξύν τ΄ ἐμοὶ πέρσας φανῇσ. ὡς δ΄ οἶδα ταῦτα τῇδ΄ ἔχοντ΄ ἐγὼ φράσω. ἀνὴρ γὰρ ἡμῖν ἐστιν ἐκ Τροίας ἁλούσ, ̔́ελενος ἀριστόμαντισ, ὃς λέγει σαφῶς ὡς δεῖ γενέσθαι ταῦτα· καὶ πρὸς τοῖσδ΄ ἔτι ὡς ἔστ΄ ἀνάγκη τοῦ παρεστῶτος θέρους Τροίαν ἁλῶναι πᾶσαν· ἢ δίδωσ΄ ἑκὼν κτείνειν ἑαυτόν, ἢν τάδε ψευσθῇ λέγων. ταῦτ΄ οὖν ἐπεὶ κάτοισθα, συγχώρει θέλων. καλὴ γὰρ ἡ ΄πίκτησισ, ̔ελλήνων ἕνα κριθέντ΄ ἄριστον τοῦτο μὲν παιωνίας ἐς χεῖρας ἐλθεῖν, εἶτα τὴν πολύστονον Τροίαν ἑλόντα κλέος ὑπέρτατον λαβεῖν.   Φιλοκτήτης ὦ στυγνὸς αἰών, τί με, τί δῆτ΄ ἔχεις ἄνω βλέποντα κοὐκ ἀφῆκας εἰς ̔́αιδου μολεῖν; οἴμοι, τί δράσω; πῶς ἀπιστήσω λόγοις τοῖς τοῦδ΄, ὃς εὔνους ὢν ἐμοὶ παρῄνεσεν; ἀλλ΄ εἰκάθω δῆτ΄; εἶτα πῶς ὁ δύσμορος εἰς φῶς τάδ΄ ἔρξας εἶμι; τῷ προσήγοροσ; πῶσ, ὦ τὰ πάντ΄ ἰδόντες ἀμφ΄ ἐμοὶ κύκλοι, ταῦτ΄ ἐξανασχήσεσθε, τοῖσιν ̓ατρέως ἐμὲ ξυνόντα παισίν, οἵ μ΄ ἀπώλεσαν; πῶς τῷ πανώλει παιδὶ τῷ Λαερτίου; οὐ γάρ με τἄλγος τῶν παρελθόντων δάκνει, ἀλλ΄ οἷα χρὴ παθεῖν με πρὸς τούτων ἔτι δοκῶ προλεύσσειν· οἷς γὰρ ἡ γνώμη κακῶν μήτηρ γένηται, τἄλλα παιδεύει κακούσ. καὶ σοῦ δ΄ ἔγωγε θαυμάσας ἔχω τόδε. χρῆν γάρ σε μήτ΄ αὐτόν ποτ΄ ἐς Τροίαν μολεῖν ἡμᾶς τ΄ ἀπείργειν, οἵ γέ σου καθύβρισαν, πατρὸς γέρας συλῶντεσ, εἶτα τοῖσδε σὺ εἶ ξυμμαχήσων, κἄμ΄ ἀναγκάζεις τόδε; μὴ δῆτα, τέκνον· ἀλλ΄ ἅ μοι ξυνώμοσασ, πέμψον πρὸς οἴκουσ·  καὐτὸς ἐν Σκύρῳ μένων ἔα κακῶς αὐτοὺς ἀπόλλυσθαι κακούσ. χοὔτω διπλῆν μὲν ἐξ ἐμοῦ κτήσει χάριν, διπλῆν δὲ πατρόσ, κοὐ κακοὺς ἐπωφελῶν δόξεις ὁμοῖος τοῖς κακοῖς πεφυκέναι.  Νεοπτόλεμος λέγεις μὲν εἰκότ΄, ἀλλ΄ ὅμως σε βούλομαι θεοῖς τε πιστεύσαντα τοῖς τ΄ ἐμοῖς λόγοις φίλου μετ΄ ἀνδρὸς τοῦδε τῆσδ΄ ἐκπλεῖν χθονόσ.  Φιλοκτήτης ἦ πρὸς τὰ Τροίας πεδία καὶ τὸν ̓ατρέως ἔχθιστον υἱὸν τῷδε δυστήνῳ ποδί;  Νεοπτόλεμος πρὸς τοὺς μὲν οὖν σε τήνδε τ΄ ἔμπυον βάσιν παύσοντας ἄλγους κἀποσώσοντας νόσου.   Φιλοκτήτης ὦ δεινὸν αἶνον αἰνέσασ, τί φής ποτε;  Νεοπτόλεμος ἃ σοί τε κἀμοὶ λῷσθ΄ ὁρῶ τελούμενα.  Φιλοκτήτης καὶ ταῦτα λέξας οὐ καταισχύνει θεούσ;  Νεοπτόλεμος πῶς γάρ τις αἰσχύνοιτ΄ ἂν ὠφελῶν φίλουσ·  Φιλοκτήτης λέγεις δ΄ ̓ατρείδαις ὄφελος ἢ ΄π΄ ἐμοὶ τόδε;  Νεοπτόλεμος σοί που, φίλος γ΄ ὤν, χὠ λόγος τοιόσδε μου.  Φιλοκτήτης πῶσ, ὅς γε τοῖς ἐχθροῖσί μ΄ ἐκδοῦναι θέλεισ;  Νεοπτόλεμος ὦ τᾶν, διδάσκου μὴ θρασύνεσθαι κακοῖσ.  Φιλοκτήτης ὀλεῖς με, γιγνώσκω σε, τοῖσδε τοῖς λόγοισ.  Νεοπτόλεμος οὔκουν ἔγωγε· φημὶ δ΄ οὔ σε μανθάνειν.  Φιλοκτήτης ἐγὼ οὐκ ̓ατρείδας ἐκβαλόντας οἶδά με;  Νεοπτόλεμος ἀλλ΄ ἐκβαλόντες εἰ πάλιν σώσουσ΄ ὅρα.  Φιλοκτήτης οὐδέποθ΄ ἑκόντα γ΄ ὥστε τὴν Τροίαν ἰδεῖν.  Νεοπτόλεμος τί δῆτ΄ ἂν ἡμεῖς δρῷμεν, εἰ σέ γ΄ ἐν λόγοις πείσειν δυνησόμεσθα μηδὲν ὧν λέγω; ὡς ῥᾷστ΄ ἐμοὶ μὲν τῶν λόγων λῆξαι, σὲ δὲ ζῆν, ὥσπερ ἤδη ζῇσ, ἄνευ σωτηρίασ.  Φιλοκτήτης ἔα με πάσχειν ταῦθ΄ ἅπερ παθεῖν με δεῖ· ἃ δ΄ ᾔνεσάς μοι δεξιᾶς ἐμῆς θιγών, πέμπειν πρὸς οἴκουσ, ταῦτά μοι πρᾶξον, τέκνον, καὶ μὴ βράδυνε μηδ΄ ἐπιμνησθῇς ἔτι Τροίασ· ἅλις γάρ μοι τεθρήνηται γόοισ.   Νεοπτόλεμος εἰ δοκεῖ, στείχωμεν. Φιλοκτήτης ὦ γενναῖον εἰρηκὼς ἔποσ. Νεοπτόλεμος ἀντέρειδε νῦν βάσιν σήν. Φιλοκτήτης εἰς ὅσον γ΄ ἐγὼ σθένω. Νεοπτόλεμος αἰτίαν δὲ πῶς ̓αχαιῶν φεύξομαι; Φιλοκτήτης μὴ φροντίσῃσ. Νεοπτόλεμος τί γάρ, ἐὰν πορθῶσι χώραν τὴν ἐμήν; Φιλοκτήτης ἐγὼ παρὼν Νεοπτόλεμος τίνα προσωφέλησιν ἔρξεισ; Φιλοκτήτης βέλεσι τοῖς ̔ηρακλέους Νεοπτόλεμος πῶς λέγεισ; Φιλοκτήτης εἴρξω πελάζειν. Νεοπτόλεμος στεῖχε προσκύσας χθόνα.   ̔ηρακλῆς μήπω γε, πρὶν ἂν τῶν ἡμετέρων ἀίῃς μύθων, παῖ Ποίαντοσ· φάσκειν δ΄ αὐδὴν τὴν ̔ηρακλέους ἀκοῇ τε κλύειν λεύσσειν τ΄ ὄψιν. τὴν σὴν δ΄ ἥκω χάριν οὐρανίας ἕδρας προλιπών, τὰ Διός τε φράσων βουλεύματά σοι κατερητύσων θ΄ ὁδὸν ἣν στέλλει· σὺ δ΄ ἐμῶν μύθων ἐπάκουσον. καὶ πρῶτα μέν σοι τὰς ἐμὰς λέξω τύχασ, ὅσους πονήσας καὶ διεξελθὼν πόνους ἀθάνατον ἀρετὴν ἔσχον, ὡς πάρεσθ΄ ὁρᾶν. καὶ σοί, σάφ΄ ἴσθι, τοῦτ΄ ὀφείλεται παθεῖν, ἐκ τῶν πόνων τῶνδ΄ εὐκλεᾶ θέσθαι βίον. ἐλθὼν δὲ σὺν τῷδ΄ ἀνδρὶ πρὸς τὸ Τρωικὸν πόλισμα, πρῶτον μὲν νόσου παύσει λυγρᾶσ, ἀρετῇ τε πρῶτος ἐκκριθεὶς στρατεύματοσ, Πάριν μέν, ὃς τῶνδ΄ αἴτιος κακῶν ἔφυ, τόξοισι τοῖς ἐμοῖσι νοσφιεῖς βίου, πέρσεις τε Τροίαν, σκῦλά τ΄ εἰς μέλαθρα σὰ πέμψεισ, ἀριστεῖ΄ ἐκλαβὼν στρατεύματοσ, Ποίαντι πατρὶ πρὸς πάτρας Οἴτης πλάκα. ἃ δ΄ ἂν λάβῃς σὺ σκῦλα τοῦδε τοῦ στρατοῦ, τόξων ἐμῶν μνημεῖα πρὸς πυρὰν ἐμὴν κόμιζε.  καὶ σοὶ ταῦτ΄, ̓αχιλλέως τέκνον, παρῄνεσ΄· οὔτε γὰρ σὺ τοῦδ΄ ἄτερ σθένεις ἑλεῖν τὸ Τροίας πεδίον οὔθ΄ οὗτος σέθεν. ἀλλ΄ ὡς λέοντε συννόμω φυλάσσετον οὗτος σὲ καὶ σὺ τόνδ΄· ἐγὼ δ΄ ̓ασκληπιὸν παυστῆρα πέμψω σῆς νόσου πρὸς ̓́ιλιον. τὸ δεύτερον γὰρ τοῖς ἐμοῖς αὐτὴν χρεὼν τόξοις ἁλῶναι.  τοῦτο δ΄ ἐννοεῖθ΄, ὅταν πορθῆτε γαῖαν, εὐσεβεῖν τὰ πρὸς θεούσ· ὡς τἄλλα πάντα δεύτερ΄ ἡγεῖται πατὴρ Ζεύσ· οὐ γὰρ εὐσέβεια συνθνῄσκει βροτοῖσ· κἂν ζῶσι κἂν θάνωσιν, οὐκ ἀπόλλυται.   Φιλοκτήτης ὦ φθέγμα ποθεινὸν ἐμοὶ πέμψας χρόνιός τε φανείσ, οὐκ ἀπιθήσω τοῖς σοῖς μύθοισ. Νεοπτόλεμος κἀγὼ γνώμην ταύτῃ τίθεμαι. ̔ηρακλῆς μή νυν χρόνιοι μέλλετε πράσσειν· καιρὸς καὶ πλοῦς ὅδ΄ ἐπείγει γὰρ κατὰ πρύμνην. Φιλοκτήτης φέρε νυν στείχων χώραν καλέσω. χαῖρ΄, ὦ μέλαθρον ξύμφρουρον ἐμοί, νύμφαι τ΄ ἔνυδροι λειμωνιάδεσ, καὶ κτύπος ἄρσην πόντου προβολῆσ, οὗ πολλάκι δὴ τοὐμὸν ἐτέγχθη κρᾶτ΄ ἐνδόμυχον πληγαῖσι νότου, πολλὰ δὲ φωνῆς τῆς ἡμετέρας ̔ερμαῖον ὄρος παρέπεμψεν ἐμοὶ στόνον ἀντίτυπον χειμαζομένῳ. νῦν δ΄, ὦ κρῆναι Λύκιόν τε ποτόν, λείπομεν ὑμᾶσ, λείπομεν ἤδη δόξης οὔ ποτε τῆσδ΄ ἐπιβάντεσ. χαῖρ΄, ὦ Λήμνου πέδον ἀμφίαλον, καί μ΄ εὐπλοίᾳ πέμψον ἀμέμπτωσ, ἔνθ΄ ἡ μεγάλη Μοῖρα κομίζει γνώμη τε φίλων χὠ πανδαμάτωρ δαίμων, ὃς ταῦτ΄ ἐπέκρανεν. Χορός χωρῶμεν δὴ πάντες ἀολλεῖσ, νύμφαις ἁλίαισιν ἐπευξάμενοι νόστου σωτῆρας ἱκέσθαι. 