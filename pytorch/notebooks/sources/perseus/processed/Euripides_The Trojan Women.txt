    Ποσειδῶν ̔́ηκω λιπὼν Αἴγαιον ἁλμυρὸν βάθος πόντου Ποσειδῶν, ἔνθα Νηρῄδων χοροὶ κάλλιστον ἴχνος ἐξελίσσουσιν ποδόσ. ἐξ οὗ γὰρ ἀμφὶ τήνδε Τρωικὴν χθόνα Φοῖβός τε κἀγὼ λαί̈νους πύργους πέριξ ὀρθοῖσιν ἔθεμεν κανόσιν, οὔποτ΄ ἐκ φρενῶν εὔνοι΄ ἀπέστη τῶν ἐμῶν Φρυγῶν πόλει· ἣ νῦν καπνοῦται καὶ πρὸς ̓αργείου δορὸς ὄλωλε πορθηθεῖσ΄· ὁ γὰρ Παρνάσιος Φωκεὺς ̓επειόσ, μηχαναῖσι Παλλάδος ἐγκύμον΄ ἵππον τευχέων ξυναρμόσασ, πύργων ἔπεμψεν ἐντὸς ὀλέθριον βρέτασ· ὅθεν πρὸς ἀνδρῶν ὑστέρων κεκλήσεται Δούρειος ̔́ιπποσ, κρυπτὸν ἀμπισχὼν δόρυ. ἔρημα δ΄ ἄλση καὶ θεῶν ἀνάκτορα φόνῳ καταρρεῖ· πρὸς δὲ κρηπίδων βάθροις πέπτωκε Πρίαμος Ζηνὸς ἑρκείου θανών. πολὺς δὲ χρυσὸς Φρύγιά τε σκυλεύματα πρὸς ναῦς ̓αχαιῶν πέμπεται· μένουσι δὲ πρύμνηθεν οὖρον, ὡς δεκασπόρῳ χρόνῳ ἀλόχους τε καὶ τέκν΄ εἰσίδωσιν ἄσμενοι, οἳ τήνδ΄ ἐπεστράτευσαν ̔́ελληνες πόλιν. ἐγὼ δέ  νικῶμαι γὰρ ̓αργείας θεοῦ ̔́ηρας ̓αθάνας θ΄, αἳ συνεξεῖλον Φρύγας   λείπω τὸ κλεινὸν ̓́ιλιον βωμούς τ΄ ἐμούσ· ἐρημία γὰρ πόλιν ὅταν λάβῃ κακή, νοσεῖ τὰ τῶν θεῶν οὐδὲ τιμᾶσθαι θέλει. πολλοῖς δὲ κωκυτοῖσιν αἰχμαλωτίδων βοᾷ Σκάμανδρος δεσπότας κληρουμένων. καὶ τὰς μὲν ̓αρκάσ, τὰς δὲ Θεσσαλὸς λεὼς εἴληχ΄ ̓αθηναίων τε Θησεῖδαι πρόμοι. ὅσαι δ΄ ἄκληροι Τρῳάδων, ὑπὸ στέγαις ταῖσδ΄ εἰσί, τοῖς πρώτοισιν ἐξῃρημέναι στρατοῦ, σὺν αὐταῖς δ΄ ἡ Λάκαινα Τυνδαρὶς ̔ελένη, νομισθεῖσ΄ αἰχμάλωτος ἐνδίκωσ. τὴν δ΄ ἀθλίαν τήνδ΄ εἴ τις εἰσορᾶν θέλει, πάρεστιν, ̔εκάβην κειμένην πυλῶν πάροσ, δάκρυα χέουσαν πολλὰ καὶ πολλῶν ὕπερ· ᾗ παῖς μὲν ἀμφὶ μνῆμ΄ ̓αχιλλείου τάφου λάθρα τέθνηκε τλημόνως Πολυξένη· φροῦδος δὲ Πρίαμος καὶ τέκν΄· ἣν δὲ παρθένον μεθῆκ΄ ̓απόλλων δρομάδα Κασάνδραν ἄναξ, τὸ τοῦ θεοῦ τε παραλιπὼν τό τ΄ εὐσεβὲς γαμεῖ βιαίως σκότιον ̓αγαμέμνων λέχοσ. ἀλλ΄, ὦ ποτ΄ εὐτυχοῦσα, χαῖρέ μοι, πόλις ξεστόν τε πύργωμ΄· εἴ σε μὴ διώλεσεν Παλλὰς Διὸς παῖσ, ἦσθ΄ ἂν ἐν βάθροις ἔτι.    ̓αθήνα ἔξεστι τὸν γένει μὲν ἄγχιστον πατρὸς μέγαν τε δαίμον΄ ἐν θεοῖς τε τίμιον, λύσασαν ἔχθραν τὴν πάροσ, προσεννέπειν;   Ποσειδῶν ἔξεστιν· αἱ γὰρ συγγενεῖς ὁμιλίαι, ἄνασσ΄ ̓αθάνα, φίλτρον οὐ σμικρὸν φρενῶν.   ̓αθήνα ἐπῄνεσ΄ ὀργὰς ἠπίουσ· φέρω δὲ σοὶ κοινοὺς ἐμαυτῇ τ΄ ἐς μέσον λόγουσ, ἄναξ.   Ποσειδῶν μῶν ἐκ θεῶν του καινὸν ἀγγελεῖς ἔποσ, ἢ Ζηνὸς ἢ καὶ δαιμόνων τινὸς πάρα;   ̓αθήνα οὔκ, ἀλλὰ Τροίας οὕνεκ΄, ἔνθα βαίνομεν, πρὸς σὴν ἀφῖγμαι δύναμιν, ὡς κοινὴν λάβω.   Ποσειδῶν ἦ πού νιν, ἔχθραν τὴν πρὶν ἐκβαλοῦσα, νῦν ἐς οἶκτον ἦλθες πυρὶ κατῃθαλωμένησ;   ̓αθήνα ἐκεῖσε πρῶτ΄ ἄνελθε· κοινώσῃ λόγους καὶ συνθελήσεις ἃν ἐγὼ πρᾶξαι θέλω;   Ποσειδῶν μάλιστ΄· ἀτὰρ δὴ καὶ τὸ σὸν θέλω μαθεῖν· πότερον ̓αχαιῶν ἦλθες οὕνεκ΄ ἢ Φρυγῶν;   ̓αθήνα τοὺς μὲν πρὶν ἐχθροὺς Τρῶας εὐφρᾶναι θέλω, στρατῷ δ΄ ̓αχαιῶν νόστον ἐμβαλεῖν πικρόν.   Ποσειδῶν τί δ΄ ὧδε πηδᾷς ἄλλοτ΄ εἰς ἄλλους τρόπους μισεῖς τε λίαν καὶ φιλεῖς ὃν ἂν τύχῃσ;   ̓αθήνα οὐκ οἶσθ΄ ὑβρισθεῖσάν με καὶ ναοὺς ἐμούσ;   Ποσειδῶν οἶδ΄, ἡνίκ΄ Αἴας εἷλκε Κασάνδραν βίᾳ.   ̓αθήνα κοὐδέν γ΄ ̓αχαιῶν ἔπαθεν οὐδ΄ ἤκουσ΄ ὕπο.   Ποσειδῶν καὶ μὴν ἔπερσάν γ΄ ̓́ιλιον τῷ σῷ σθένει.   ̓αθήνα τοιγάρ σφε σὺν σοὶ βούλομαι δρᾶσαι κακῶσ.   Ποσειδῶν ἕτοιμ΄ ἃ βούλῃ τἀπ΄ ἐμοῦ. δράσεις δὲ τί;   ̓αθήνα δύσνοστον αὐτοῖς νόστον ἐμβαλεῖν θέλω.   Ποσειδῶν ἐν γῇ μενόντων ἢ καθ΄ ἁλμυρὰν ἅλα;   ̓αθήνα ὅταν πρὸς οἴκους ναυστολῶσ΄ ἀπ΄ ̓ιλίου. καὶ Ζεὺς μὲν ὄμβρον καὶ χάλαζαν ἄσπετον πέμψει, δνοφώδη τ΄ αἰθέρος φυσήματα· ἐμοὶ δὲ δώσειν φησὶ πῦρ κεραύνιον, βάλλειν ̓αχαιοὺς ναῦς τε πιμπράναι πυρί. σὺ δ΄ αὖ, τὸ σόν, παράσχες Αἴγαιον πόρον τρικυμίαις βρέμοντα καὶ δίναις ἁλόσ, πλῆσον δὲ νεκρῶν κοῖλον Εὐβοίας μυχόν, ὡς ἂν τὸ λοιπὸν τἄμ΄ ἀνάκτορ΄ εὐσεβεῖν εἰδῶσ΄ ̓αχαιοί, θεούς τε τοὺς ἄλλους σέβειν.   Ποσειδῶν ἔσται τάδ΄· ἡ χάρις γὰρ οὐ μακρῶν λόγων δεῖται· ταράξω πέλαγος Αἰγαίας ἁλόσ. ἀκταὶ δὲ Μυκόνου Δήλιοί τε χοιράδες Σκῦρός τε Λῆμνός θ΄ αἱ Καφήρειοί τ΄ ἄκραι πολλῶν θανόντων σώμαθ΄ ἕξουσιν νεκρῶν. ἀλλ΄ ἕρπ΄ ̓́ολυμπον καὶ κεραυνίους βολὰς λαβοῦσα πατρὸς ἐκ χερῶν καραδόκει, ὅταν στράτευμ΄ ̓αργεῖον ἐξιῇ κάλωσ. μῶρος δὲ θνητῶν ὅστις ἐκπορθεῖ πόλεισ, ναούς τε τύμβους θ΄, ἱερὰ τῶν κεκμηκότων, ἐρημίᾳ δοὺς αὐτὸς ὤλεθ΄ ὕστερον.       ̔εκάβη ἄνα, δύσδαιμον, πεδόθεν κεφαλή· ἐπάειρε δέρην· οὐκέτι Τροία τάδε καὶ βασιλῆς ἐσμεν Τροίασ. μεταβαλλομένου δαίμονος ἀνέχου. πλεῖ κατὰ πορθμόν, πλεῖ κατὰ δαίμονα, μηδὲ προσίστω πρῷραν βιότου πρὸς κῦμα πλέουσα τύχαισιν. αἰαῖ αἰαῖ. τί γὰρ οὐ πάρα μοι μελέᾳ στενάχειν, ᾗ πατρὶς ἔρρει καὶ τέκνα καὶ πόσισ; ὦ πολὺς ὄγκος συστελλόμενος προγόνων, ὡς οὐδὲν ἄρ΄ ἦσθα. τί με χρὴ σιγᾶν; τί δὲ μὴ σιγᾶν; τί δὲ θρηνῆσαι; δύστηνος ἐγὼ τῆς βαρυδαίμονος ἄρθρων κλίσεωσ, ὡς διάκειμαι, νῶτ΄ ἐν στερροῖς λέκτροισι ταθεῖσ΄. οἴμοι κεφαλῆσ, οἴμοι κροτάφων πλευρῶν θ΄, ὥς μοι πόθος εἱλίξαι καὶ διαδοῦναι νῶτον ἄκανθάν τ΄ εἰς ἀμφοτέρους τοίχουσ, μελέων ἐπὶ τοὺς αἰεὶ δακρύων ἐλέγουσ. μοῦσα δὲ χαὕτη τοῖς δυστήνοις ἄτας κελαδεῖν ἀχορεύτουσ.     ̔εκάβη πρῷραι ναῶν, ὠκείαις ̓́ιλιον ἱερὰν αἳ κώπαις δι΄ ἅλα πορφυροειδέα καὶ λιμένας ̔ελλάδος εὐόρμους αὐλῶν παιᾶνι στυγνῷ συρίγγων τ΄ εὐφθόγγων φωνᾷ βαίνουσαι πλεκτὰν Αἰγύπτου παιδείαν ἐξηρτήσασθ΄, αἰαῖ, Τροίας ἐν κόλποις τὰν Μενελάου μετανισόμεναι στυγνὰν ἄλοχον, Κάστορι λώβαν τῷ τ΄ Εὐρώτᾳ δυσκλείαν, ἃ σφάζει μὲν τὸν πεντήκοντ΄ ἀροτῆρα τέκνων Πρίαμον, ἐμέ τε μελέαν ̔εκάβαν ἐς τάνδ΄ ἐξώκειλ΄ ἄταν. ὤμοι, θάκους οἵους θάσσω, σκηναῖς ἐφέδρους ̓αγαμεμνονίαισ. δούλα δ΄ ἄγομαι γραῦς ἐξ οἴκων πενθήρη κρᾶτ΄ ἐκπορθηθεῖσ΄ οἰκτρῶσ. ἀλλ΄ ὦ τῶν χαλκεγχέων Τρώων ἄλοχοι μέλεαι, καὶ κοῦραι <κοῦραι> δύσνυμφοι, τύφεται ̓́ιλιον, αἰάζωμεν. μάτηρ δ΄ ὡσεί τις πτανοῖς ὄρνισιν, ὅπως ἐξάρξω ΄γὼ κλαγγάν, μολπάν, οὐ τὰν αὐτὰν οἵαν ποτὲ δὴ σκήπτρῳ Πριάμου διερειδομένα ποδὸς ἀρχεχόρου πληγαῖς Φρυγίους εὐκόμποις ἐξῆρχον θεούσ.    ̔ημιχόριον Α ̔εκάβη, τί θροεῖσ; τί δὲ θωύ̈σσεισ; ποῖ λόγος ἥκει; διὰ γὰρ μελάθρων ἄιον οἴκτους οὓς οἰκτίζῃ. διὰ δὲ στέρνων φόβος ἄισσεν Τρῳάσιν, αἳ τῶνδ΄ οἴκων εἴσω δουλείαν αἰάζουσιν. ̔εκάβη ὦ τέκν΄, ̓αργείων πρὸς ναῦς ἤδη . . . ̔ημιχόριον Α κινεῖται κωπήρης χείρ; οἲ ἐγώ, τί θέλουσ΄, ἦ πού μ΄ ἤδη ναυσθλώσουσιν πατρίας ἐκ γᾶσ; ̔εκάβη οὐκ οἶδ΄, εἰκάζω δ΄ ἄταν. ̔ημιχόριον Α ἰὼ ἰώ. μέλεαι μόχθων ἐπακουσόμεναι Τρῳάδεσ, ἔξω  κομίζεσθ΄  οἴκων· στέλλουσ΄ ̓αργεῖοι νόστον. ̔εκάβη αἶ, αἶ. μή νύν μοι τὰν ἐκβακχεύουσαν Κασάνδραν, αἰσχύναν ̓αργείοισιν, πέμψητ΄ ἔξω, μαινάδ΄, ἐπ΄ ἄλγει δ΄ ἀλγυνθῶ. ἰώ. Τροία Τροία δύσταν΄, ἔρρεισ, δύστανοι δ΄ οἵ σ΄ ἐκλείποντες καὶ ζῶντες καὶ δμαθέντεσ.   ̔ημιχόριον Β οἴμοι. τρομερὰ σκηνὰς ἔλιπον τάσδ΄ ̓αγαμέμνονος ἐπακουσομένα, βασίλεια, σέθεν· μή με κτείνειν δόξ΄ ̓αργείων κεῖται μελέαν; ἢ κατὰ πρύμνας ἤδη ναῦται στέλλονται κινεῖν κώπασ; ̔εκάβη ὦ τέκνον, ὀρθρεύου σὰν ψυχάν. ̔ημιχόριον Β ἐκπληχθεῖσ΄ ἦλθον φρίκᾳ. ἤδη τις ἔβα Δαναῶν κῆρυξ; τῷ πρόσκειμαι δούλα τλάμων; ̔εκάβη ἐγγύς που κεῖσαι κλήρου. ̔ημιχόριον Β ἰὼ ἰώ. τίς μ΄ ̓αργείων ἢ Φθιωτᾶν ἢ νησαίαν μ΄ ἄξει χώραν δύστανον πόρσω Τροίασ; ̔εκάβη φεῦ φεῦ. τῷ δ΄ ἁ τλάμων ποῦ πᾷ γαίας δουλεύσω γραῦσ, ὡς κηφήν, ἁ δειλαία, νεκροῦ μορφά, νεκύων ἀμενηνὸν ἄγαλμα, αἰαῖ τὰν παρὰ προθύροις φυλακὰν κατέχουσ΄ ἢ παίδων θρέπτειρ΄, ἃ Τροίας ἀρχαγοὺς εἶχον τιμάσ;   Χορός αἰαῖ αἰαῖ, ποίοις δ΄ οἴκτοις τὰν σὰν λύμαν ἐξαιάζεισ; οὐκ ̓ιδαίοις ἱστοῖς κερκίδα δινεύουσ΄ ἐξαλλάξω. νέατον τεκέων σώματα λεύσσω, νέατον . . . μόχθους ἕξω κρείσσουσ, ἢ λέκτροις πλαθεῖσ΄ ̔ελλάνων . . . ἔρροι νὺξ αὕτα καὶ δαίμων. ἢ Πειρήνας ὑδρευσομένα πρόσπολος οἰκτρὰ σεμνῶν ὑδάτων. τὰν κλεινὰν εἴθ΄ ἔλθοιμεν Θησέως εὐδαίμονα χώραν. μὴ γὰρ δὴ δίναν γ΄ Εὐρώτα, τὰν ἐχθίσταν θεράπναν ̔ελένασ, ἔνθ΄ ἀντάσω Μενέλᾳ δούλα, τῷ τᾶς Τροίας πορθητᾷ.   Χορός τὰν Πηνειοῦ σεμνὰν χώραν, κρηπῖδ΄ Οὐλύμπου καλλίσταν, ὄλβῳ βρίθειν φάμαν ἤκουσ΄ εὐθαλεῖ τ΄ εὐκαρπείᾳ· τάδε δεύτερά μοι μετὰ τὰν ἱερὰν Θησέως ζαθέαν ἐλθεῖν χώραν. καὶ τὰν Αἰτναίαν ̔ηφαίστου Φοινίκας ἀντήρη χώραν, Σικελῶν ὀρέων ματέρ΄, ἀκούω καρύσσεσθαι στεφάνοις ἀρετᾶσ. τάν τ΄ ἀγχιστεύουσαν γᾶν  ̓ιονίῳ ναύται πόντῳ,  ἃν ὑγραίνει καλλιστεύων ὁ ξανθὰν χαίταν πυρσαίνων Κρᾶθις ζαθέαις πηγαῖσι τρέφων εὔανδρόν τ΄ ὀλβίζων γᾶν.      Χορός καὶ μὴν Δαναῶν ὅδ΄ ἀπὸ στρατιᾶς κῆρυξ, νεοχμῶν μύθων ταμίασ, στείχει ταχύπουν ἴχνος ἐξανύων. τί φέρει; τί λέγει; δοῦλαι γὰρ δὴ Δωρίδος ἐσμὲν χθονὸς ἤδη.   Ταλθύβιος ̔εκάβη, πυκνὰς γὰρ οἶσθά μ΄ ἐς Τροίαν ὁδοὺς ἐλθόντα κήρυκ΄ ἐξ ̓αχαιικοῦ στρατοῦ, ἐγνωσμένος δὲ καὶ πάροιθέ σοι, γύναι, Ταλθύβιος ἥκω καινὸν ἀγγελῶν λόγον.     ̔εκάβη <αἰαῖ,> τόδε τόδε, φίλαι Τρῳάδεσ, ὃ φόβος ἦν πάλαι.   Ταλθύβιος ἤδη κεκλήρωσθ΄, εἰ τόδ΄ ἦν ὑμῖν φόβοσ.   ̔εκάβη αἰαῖ, τίν΄ ἢ Θεσσαλίας πόλιν ἢ Φθιάδος εἶπας ἢ Καδμείας χθονόσ;   Ταλθύβιος κατ΄ ἄνδρ΄ ἑκάστη κοὐχ ὁμοῦ λελόγχατε.   ̔εκάβη τίν΄ ἄρα τίς ἔλαχε; τίνα πότμος εὐτυχὴς ̓ιλιάδων μένει;   Ταλθύβιος οἶδ΄· ἀλλ΄ ἕκαστα πυνθάνου, μὴ πάνθ΄ ὁμοῦ.   ̔εκάβη τοὐμὸν τίς ἆρ΄ ἔλαχε τέκοσ, ἔνεπε, τλάμονα Κασάνδραν;   Ταλθύβιος ἐξαίρετόν νιν ἔλαβεν ̓αγαμέμνων ἄναξ.   ̔εκάβη ἦ τᾷ Λακεδαιμονίᾳ νύμφᾳ δούλαν; ἰώ μοί μοι.   Ταλθύβιος οὔκ, ἀλλὰ λέκτρων σκότια νυμφευτήρια.   ̔εκάβη ἦ τὰν τοῦ Φοίβου παρθένον, ᾇ γέρας ὁ χρυσοκόμας ἔδωκ΄ ἄλεκτρον ζόαν;   Ταλθύβιος ἔρως ἐτόξευσ΄ αὐτὸν ἐνθέου κόρησ.   ̔εκάβη ῥῖπτε, τέκνον, ζαθέους κλῇ- δας καὶ ἀπὸ χροὸς ἐνδυ- τῶν στεφέων ἱεροὺς στολμούσ.   Ταλθύβιος οὐ γὰρ μέγ΄ αὐτῇ βασιλικῶν λέκτρων τυχεῖν;   ̔εκάβη τί δ΄ ὃ νεοχμὸν ἀπ΄ ἐμέθεν ἐλάβετε τέκοσ, ποῦ μοι;   Ταλθύβιος Πολυξένην ἔλεξασ, ἢ τίν΄ ἱστορεῖσ;   ̔εκάβη ταύταν· τῷ πάλος ἔζευξεν;   Ταλθύβιος τύμβῳ τέτακται προσπολεῖν ̓αχιλλέωσ.   ̔εκάβη ὤμοι ἐγώ· τάφῳ πρόσπολον ἐτεκόμαν. ἀτὰρ τίς ὅδ΄ ἢ νόμος ἢ τί θέσμιον, ὦ φίλοσ, ̔ελλάνων;   Ταλθύβιος εὐδαιμόνιζε παῖδα σήν· ἔχει καλῶσ.   ̔εκάβη τί τόδ΄ ἔλακεσ; ἆρά μοι ἀέλιον λεύσσει;   Ταλθύβιος ἔχει πότμος νιν, ὥστ΄ ἀπηλλάχθαι πόνων.   ̔εκάβη τί δ΄ ἁ τοῦ χαλκεομήστορος ̔́εκτορος δάμαρ, ̓ανδρομάχα τάλαινα, τίν΄ ἔχει τύχαν;   Ταλθύβιος καὶ τήνδ΄ ̓αχιλλέως ἔλαβε παῖς ἐξαίρετον.   ̔εκάβη ἐγὼ δὲ τῷ πρόσπολος ἁ τριτοβάμονος χερὶ δευομένα βάκτρου γεραιῷ κάρᾳ;   Ταλθύβιος ̓ιθάκης ̓οδυσσεὺς ἔλαχ΄ ἄναξ δούλην σ΄ ἔχειν.    ̔εκάβη ἒ ἔ. ἄρασσε κρᾶτα κούριμον, ἕλκ΄ ὀνύχεσσι δίπτυχον παρειάν. ἰώ μοί μοι. μυσαρῷ δολίῳ λέλογχα φωτὶ δουλεύειν, πολεμίῳ δίκασ, παρανόμῳ δάκει, ὃς πάντα τἀκεῖθεν ἐνθάδ<ε στρέφει, τὰ δ΄> ἀντίπαλ΄ αὖθις ἐκεῖσε διπτύχῳ γλώσσᾳ φίλα τὰ πρότερ΄ ἄφιλα τιθέμενος πάντων. γοᾶσθ΄, ὦ Τρῳάδεσ, με. βέβακα δύσποτμοσ. οἴχομαι ἁ τάλαινα, δυστυχεστάτῳ προσέπεσον κλήρῳ.     Χορός τὸ μὲν σὸν οἶσθα, πότνια, τὰς δ΄ ἐμὰς τύχας τίς ἆρ΄ ̓αχαιῶν ἢ τίς ̔ελλήνων ἔχει;   Ταλθύβιος ἴτ΄, ἐκκομίζειν δεῦρο Κασάνδραν χρεὼν ὅσον τάχιστα, δμῶεσ, ὡς στρατηλάτῃ ἐς χεῖρα δούς νιν, εἶτα τὰς εἰληγμένας καὶ τοῖσιν ἄλλοις αἰχμαλωτίδων ἄγω. ἔα· τί πεύκης ἔνδον αἴθεται σέλασ; πιμπρᾶσιν  ἢ τί δρῶσι  Τρῳάδες μυχούσ, ὡς ἐξάγεσθαι τῆσδε μέλλουσαι χθονὸς πρὸς ̓́αργοσ, αὑτῶν τ΄ ἐκπυροῦσι σώματα θανεῖν θέλουσαι; κάρτα τοι τοὐλεύθερον ἐν τοῖς τοιούτοις δυσλόφως φέρει κακά. ἄνοιγ΄ ἄνοιγε, μὴ τὸ ταῖσδε πρόσφορον ἐχθρὸν δ΄ ̓αχαιοῖς εἰς ἔμ΄ αἰτίαν βάλῃ.   ̔εκάβη οὐκ ἔστιν, οὐ πιμπρᾶσιν, ἀλλὰ παῖς ἐμὴ μαινὰς θοάζει δεῦρο Κασάνδρα δρόμῳ.     Κασάνδρα ̓́ανεχε· πάρεχε. φῶς φέρ΄, ὤ· σέβω· φλέγω  ἰδού, ἰδού   λαμπάσι τόδ΄ ἱερόν. ὦ ̔υμέναι΄ ἄναξ· μακάριος ὁ γαμέτασ· μακαρία δ΄ ἐγὼ βασιλικοῖς λέκτροις κατ΄ ̓́αργος ἁ γαμουμένα. ̔υμήν, ὦ ̔υμέναι΄ ἄναξ. ἐπεὶ σύ, μᾶτερ, ἐπὶ δάκρυσι καὶ γόοισι τὸν θανόντα πατέρα πατρίδα τε φίλαν καταστένουσ΄ ἔχεισ, ἐγὼ δ΄ ἐπὶ γάμοις ἐμοῖς ἀναφλέγω πυρὸς φῶς ἐς αὐγάν, ἐς αἴγλαν, διδοῦσ΄, ὦ ̔υμέναιε, σοί, διδοῦσ΄, ὦ ̔εκάτα, φάοσ, παρθένων ἐπὶ λέκτροις ᾇ νόμος ἔχει. πάλλε πόδα. αἰθέριον ἄναγε χορόν· εὐἅν, εὐοἵ· ὡς ἐπὶ πατρὸς ἐμοῦ μακαριωτάταις τύχαισ· ὁ χορὸς ὅσιοσ. ἄγε σύ, Φοῖβε, νῦν· κατὰ σὸν ἐν δάφναις ἀνάκτορον θυηπολῶ, ̔υμήν, ὦ ̔υμέναι΄, ̔υμήν. χόρευε, μᾶτερ, ἀναγέλασον· ἕλισσε τᾷδ΄ ἐκεῖσε μετ΄ ἐμέθεν ποδῶν φέρουσα φιλτάταν βάσιν. βοάσαθ΄ ̔υμέναιον, ὤ, μακαρίαις ἀοιδαῖς ἰαχαῖς τε νύμφαν. ἴτ΄, ὦ καλλίπεπλοι Φρυγῶν κόραι, μέλπετ΄ ἐμῶν γάμων τὸν πεπρωμένον εὐνᾷ πόσιν ἐμέθεν.     Χορός βασίλεια, βακχεύουσαν οὐ λήψῃ κόρην, μὴ κοῦφον αἴρῃ βῆμ΄ ἐς ̓αργείων στρατόν;   ̔εκάβη ̔́ηφαιστε, δᾳδουχεῖς μὲν ἐν γάμοις βροτῶν, ἀτὰρ λυγράν γε τήνδ΄ ἀναιθύσσεις φλόγα ἔξω τε μεγάλων ἐλπίδων. οἴμοι, τέκνον, ὡς οὐχ ὑπ΄ αἰχμῆς <σ΄> οὐδ΄ ὑπ΄ ̓αργείου δορὸς γάμους γαμεῖσθαι τούσδ΄ ἐδόξαζόν ποτε. παράδος ἐμοὶ φῶσ· οὐ γὰρ ὀρθὰ πυρφορεῖς μαινὰς θοάζουσ΄, οὐδέ σ΄ αἱ τύχαι, τέκνον,  ἐσωφρονήκασ΄ , ἀλλ΄ ἔτ΄ ἐν ταὐτῷ μένεισ. ἐσφέρετε πεύκασ, δάκρυά τ΄ ἀνταλλάξατε τοῖς τῆσδε μέλεσι, Τρῳάδεσ, γαμηλίοισ.   Κασάνδρα μῆτερ, πύκαζε κρᾶτ΄ ἐμὸν νικηφόρον, καὶ χαῖρε τοῖς ἐμοῖσι βασιλικοῖς γάμοισ· καὶ πέμπε, κἂν μὴ τἀμά σοι πρόθυμά γ΄ ᾖ, ὤθει βιαίωσ· εἰ γὰρ ἔστι Λοξίασ, ̔ελένης γαμεῖ με δυσχερέστερον γάμον ὁ τῶν ̓αχαιῶν κλεινὸς ̓αγαμέμνων ἄναξ. κτενῶ γὰρ αὐτόν, κἀντιπορθήσω δόμους ποινὰς ἀδελφῶν καὶ πατρὸς λαβοῦσ΄ ἐμοῦ . . . ἀλλ΄ ἄττ΄ ἐάσω· πέλεκυν οὐχ ὑμνήσομεν, ὃς ἐς τράχηλον τὸν ἐμὸν εἶσι χἁτέρων· μητροκτόνους τ΄ ἀγῶνασ, οὓς οὑμοὶ γάμοι θήσουσιν, οἴκων τ΄ ̓ατρέως ἀνάστασιν. πόλιν δὲ δείξω τήνδε μακαριωτέραν ἢ τοὺς ̓αχαιούσ, ἔνθεος μέν, ἀλλ΄ ὅμως τοσόνδε γ΄ ἔξω στήσομαι βακχευμάτων· οἳ διὰ μίαν γυναῖκα καὶ μίαν Κύπριν, θηρῶντες ̔ελένην, μυρίους ἀπώλεσαν. ὁ δὲ στρατηγὸς ὁ σοφὸς ἐχθίστων ὕπερ τὰ φίλτατ΄ ὤλεσ΄, ἡδονὰς τὰς οἴκοθεν τέκνων ἀδελφῷ δοὺς γυναικὸς οὕνεκα, καὶ ταῦθ΄ ἑκούσης κοὐ βίᾳ λελῃσμένησ. ἐπεὶ δ΄ ἐπ΄ ἀκτὰς ἤλυθον Σκαμανδρίουσ, ἔθνῃσκον, οὐ γῆς ὅρι΄ ἀποστερούμενοι οὐδ΄ ὑψίπυργον πατρίδ΄· οὓς δ΄ ̓́αρης ἕλοι, οὐ παῖδας εἶδον, οὐ δάμαρτος ἐν χεροῖν πέπλοις συνεστάλησαν, ἐν ξένῃ δὲ γῇ κεῖνται. τὰ δ΄ οἴκοι τοῖσδ΄ ὅμοι΄ ἐγίγνετο· χῆραί τ΄ ἔθνῃσκον, οἳ δ΄ ἄπαιδες ἐν δόμοις ἄλλοις τέκν΄ ἐκθρέψαντεσ· οὐδὲ πρὸς τάφοις ἔσθ΄ ὅστις αὐτῶν αἷμα γῇ δωρήσεται. ἦ τοῦδ΄ ἐπαίνου τὸ στράτευμ΄ ἐπάξιον.    σιγᾶν ἄμεινον τᾀσχρά, μηδὲ μοῦσά μοι γένοιτ΄ ἀοιδὸς ἥτις ὑμνήσει κακά.  Τρῶες δὲ πρῶτον μέν, τὸ κάλλιστον κλέοσ, ὑπὲρ πάτρας ἔθνῃσκον· οὓς δ΄ ἕλοι δόρυ, νεκροί γ΄ ἐς οἴκους φερόμενοι φίλων ὕπο ἐν γῇ πατρῴᾳ περιβολὰς εἶχον χθονόσ, χερσὶν περισταλέντες ὧν ἐχρῆν ὕπο· ὅσοι δὲ μὴ θάνοιεν ἐν μάχῃ Φρυγῶν, ἀεὶ κατ΄ ἦμαρ σὺν δάμαρτι καὶ τέκνοις ᾤκουν, ̓αχαιοῖς ὧν ἀπῆσαν ἡδοναί. τὰ δ΄ ̔́εκτορός σοι λύπρ΄ ἄκουσον ὡς ἔχει· δόξας ἀνὴρ ἄριστος οἴχεται θανών, καὶ τοῦτ΄ ̓αχαιῶν ἵξις ἐξεργάζεται· εἰ δ΄ ἦσαν οἴκοι, χρηστὸς ὢν ἐλάνθανεν. Πάρις δ΄ ἔγημε τὴν Διόσ· γήμας δὲ μή, σιγώμενον τὸ κῆδος εἶχεν ἐν δόμοισ. φεύγειν μὲν οὖν χρὴ πόλεμον ὅστις εὖ φρονεῖ· εἰ δ΄ ἐς τόδ΄ ἔλθοι, στέφανος οὐκ αἰσχρὸς πόλει καλῶς ὀλέσθαι, μὴ καλῶς δὲ δυσκλεέσ. ὧν οὕνεκ΄ οὐ χρή, μῆτερ, οἰκτίρειν σε γῆν, οὐ τἀμὰ λέκτρα· τοὺς γὰρ ἐχθίστους ἐμοὶ καὶ σοὶ γάμοισι τοῖς ἐμοῖς διαφθερῶ.   Χορός ὡς ἡδέως κακοῖσιν οἰκείοις γελᾷσ, μέλπεις θ΄ ἃ μέλπουσ΄ οὐ σαφῆ δείξεις ἴσωσ.   Ταλθύβιος εἰ μή σ΄ ̓απόλλων ἐξεβάκχευεν φρένασ, οὔ τἂν ἀμισθὶ τοὺς ἐμοὺς στρατηλάτας τοιαῖσδε φήμαις ἐξέπεμπες ἂν χθονόσ. ἀτὰρ τὰ σεμνὰ καὶ δοκήμασιν σοφὰ οὐδέν τι κρείσσω τῶν τὸ μηδὲν ἦν ἄρα. ὁ γὰρ μέγιστος τῶν Πανελλήνων ἄναξ, ̓ατρέως φίλος παῖσ, τῆσδ΄ ἔρωτ΄ ἐξαίρετον μαινάδος ὑπέστη· καὶ πένης μέν εἰμ΄ ἐγώ, ἀτὰρ λέχος γε τῆσδ΄ ἂν οὐκ ἐκτησάμην. καὶ σοὶ μέν  οὐ γὰρ ἀρτίας ἔχεις φρένας   ̓αργεῖ΄ ὀνείδη καὶ Φρυγῶν ἐπαινέσεις ἀνέμοις φέρεσθαι παραδίδωμ΄· ἕπου δέ μοι πρὸς ναῦσ, καλὸν νύμφευμα τῷ στρατηλάτῃ. σὺ δ΄, ἡνίκ΄ ἄν σε Λαρτίου χρῄζῃ τόκος ἄγειν, ἕπεσθαι· σώφρονος δ΄ ἔσῃ λάτρις γυναικόσ, ὥς φασ΄ οἱ μολόντες ̓́ιλιον.    Κασάνδρα ἦ δεινὸς ὁ λάτρισ. τί ποτ΄ ἔχουσι τοὔνομα κήρυκεσ, ἓν ἀπέχθημα πάγκοινον βροτοῖσ, οἱ περὶ τυράννους καὶ πόλεις ὑπηρέται; σὺ τὴν ἐμὴν φῂς μητέρ΄ εἰς ̓οδυσσέως ἥξειν μέλαθρα; ποῦ δ΄ ̓απόλλωνος λόγοι, οἵ φασιν αὐτὴν εἰς ἔμ΄ ἡρμηνευμένοι αὐτοῦ θανεῖσθαι; . . . τἄλλα δ΄ οὐκ ὀνειδιῶ. δύστηνοσ, οὐκ οἶδ΄ οἷά νιν μένει παθεῖν· ὡς χρυσὸς αὐτῷ τἀμὰ καὶ Φρυγῶν κακὰ δόξει ποτ΄ εἶναι. δέκα γὰρ ἐκπλήσας ἔτη πρὸς τοῖσιν ἐνθάδ΄, ἵξεται μόνος πάτραν .      .      .      .      .      .      . οὗ δὴ στενὸν δίαυλον ᾤκισται πέτρας δεινὴ Χάρυβδισ, ὠμοβρώς τ΄ ὀρειβάτης Κύκλωψ, Λιγυστίς θ΄ ἡ συῶν μορφώτρια Κίρκη, θαλάσσης θ΄ ἁλμυρᾶς ναυάγια, λωτοῦ τ΄ ἔρωτεσ, ̔ηλίου θ΄ ἁγναὶ βόεσ, αἳ σάρκα φωνήεσσαν ἥσουσίν ποτε, πικρὰν ̓οδυσσεῖ γῆρυν. ὡς δὲ συντέμω, ζῶν εἶσ΄ ἐς ̔́αιδου κἀκφυγὼν λίμνης ὕδωρ κάκ΄ ἐν δόμοισι μυρί΄ εὑρήσει μολών.     Κασάνδρα ἀλλὰ γὰρ τί τοὺς ̓οδυσσέως ἐξακοντίζω πόνουσ; στεῖχ΄ ὅπως τάχιστ΄· ἐς ̔́αιδου νυμφίῳ γημώμεθα. ἦ κακὸς κακῶς ταφήσῃ νυκτόσ, οὐκ ἐν ἡμέρᾳ, ὦ δοκῶν σεμνόν τι πράσσειν, Δαναϊδῶν ἀρχηγέτα. κἀμέ τοι νεκρὸν φάραγγες γυμνάδ΄ ἐκβεβλημένην ὕδατι χειμάρρῳ ῥέουσαι, νυμφίου πέλας τάφου, θηρσὶ δώσουσιν δάσασθαι, τὴν ̓απόλλωνος λάτριν. ὦ στέφη τοῦ φιλτάτου μοι θεῶν, ἀγάλματ΄ εὔια, χαίρετ΄· ἐκλέλοιφ΄ ἑορτάσ, αἷς πάροιθ΄ ἠγαλλόμην. ἴτ΄ ἀπ΄ ἐμοῦ χρωτὸς σπαραγμοῖσ, ὡς ἔτ΄ οὖσ΄ ἁγνὴ χρόα δῶ θοαῖς αὔραις φέρεσθαί σοι τάδ΄, ὦ μαντεῖ΄ ἄναξ. ποῦ σκάφος τὸ τοῦ στρατηγοῦ; ποῖ ποτ΄ ἐμβαίνειν με χρή; οὐκέτ΄ ἂν φθάνοις ἂν αὔραν ἱστίοις καραδοκῶν, ὡς μίαν τριῶν ̓ερινὺν τῆσδέ μ΄ ἐξάξων χθονόσ. χαῖρέ μοι, μῆτερ· δακρύσῃς μηδέν· ὦ φίλη πατρίσ, οἵ τε γῆς ἔνερθ΄ ἀδελφοὶ χὡ τεκὼν ἡμᾶς πατήρ, οὐ μακρὰν δέξεσθέ μ΄· ἥξω δ΄ ἐς νεκροὺς νικηφόρος καὶ δόμους πέρσασ΄ ̓ατρειδῶν, ὧν ἀπωλόμεσθ΄ ὕπο.     Χορός ̔εκάβης γεραιᾶς φύλακεσ, οὐ δεδόρκατε δέσποιναν ὡς ἄναυδος ἐκτάδην πίτνει; οὐκ ἀντιλήψεσθ΄; ἦ μεθήσετ΄, ὦ κακαί, γραῖαν πεσοῦσαν; αἴρετ΄ εἰς ὀρθὸν δέμασ.   ̔εκάβη ἐᾶτέ μ΄  οὔτοι φίλα τὰ μὴ φίλ΄, ὦ κόραι   κεῖσθαι πεσοῦσαν· πτωμάτων γὰρ ἄξια πάσχω τε καὶ πέπονθα κἄτι πείσομαι. ὦ θεοί . . . κακοὺς μὲν ἀνακαλῶ τοὺς συμμάχουσ, ὅμως δ΄ ἔχει τι σχῆμα κικλήσκειν θεούσ, ὅταν τις ἡμῶν δυστυχῆ λάβῃ τύχην. πρῶτον μὲν οὖν μοι τἀγάθ΄ ἐξᾷσαι φίλον· τοῖς γὰρ κακοῖσι πλείον΄ οἶκτον ἐμβαλῶ. ἦμεν τύραννοι κἀς τύρανν΄ ἐγημάμην, κἀνταῦθ΄ ἀριστεύοντ΄ ἐγεινάμην τέκνα, οὐκ ἀριθμὸν ἄλλωσ, ἀλλ΄ ὑπερτάτους Φρυγῶν· οὓς Τρῳὰς οὐδ΄ ̔ελληνὶς οὐδὲ βάρβαρος γυνὴ τεκοῦσα κομπάσειεν ἄν ποτε. κἀκεῖνά τ΄ εἶδον δορὶ πεσόνθ΄ ̔ελληνικῷ τρίχας τ΄ ἐτμήθην τάσδε πρὸς τύμβοις νεκρῶν, καὶ τὸν φυτουργὸν Πρίαμον οὐκ ἄλλων πάρα κλύουσ΄ ἔκλαυσα, τοῖσδε δ΄ εἶδον ὄμμασιν αὐτὴ κατασφαγέντ΄ ἐφ΄ ἑρκείῳ πυρᾷ, πόλιν θ΄ ἁλοῦσαν. ἃς δ΄ ἔθρεψα παρθένους ἐς ἀξίωμα νυμφίων ἐξαίρετον, ἄλλοισι θρέψασ΄ ἐκ χερῶν ἀφῃρέθην. κοὔτ΄ ἐξ ἐκείνων ἐλπὶς ὡς ὀφθήσομαι, αὐτή τ΄ ἐκείνας οὐκέτ΄ ὄψομαί ποτε. τὸ λοίσθιον δέ, θριγκὸς ἀθλίων κακῶν, δούλη γυνὴ γραῦς ̔ελλάδ΄ εἰσαφίξομαι. ἃ δ΄ ἐστὶ γήρᾳ τῷδ΄ ἀσυμφορώτατα, τούτοις με προσθήσουσιν, ἢ θυρῶν λάτριν κλῇδας φυλάσσειν, τὴν τεκοῦσαν ̔́εκτορα, ἢ σιτοποιεῖν, κἀν πέδῳ κοίτας ἔχειν ῥυσοῖσι νώτοισ, βασιλικῶν ἐκ δεμνίων, τρυχηρὰ περὶ τρυχηρὸν εἱμένην χρόα πέπλων λακίσματ΄, ἀδόκιμ΄ ὀλβίοις ἔχειν. οἲ ΄γὼ τάλαινα, διὰ γάμον μιᾶς ἕνα γυναικὸς οἵων ἔτυχον ὧν τε τεύξομαι. ὦ τέκνον, ὦ σύμβακχε Κασάνδρα θεοῖσ, οἵαις ἔλυσας συμφοραῖς ἅγνευμα σόν. σύ τ΄, ὦ τάλαινα, ποῦ ποτ΄ εἶ, Πολυξένη; ὡς οὔτε μ΄ ἄρσην οὔτε θήλεια σπορὰ πολλῶν γενομένων τὴν τάλαιναν ὠφελεῖ. τί δῆτά μ΄ ὀρθοῦτ΄; ἐλπίδων ποίων ὕπο; ἄγετε τὸν ἁβρὸν δήποτ΄ ἐν Τροίᾳ πόδα, νῦν δ΄ ὄντα δοῦλον, στιβάδα πρὸς χαμαιπετῆ πέτρινά τε κρήδεμν΄, ὡς πεσοῦσ΄ ἀποφθαρῶ δακρύοις καταξανθεῖσα. τῶν δ΄ εὐδαιμόνων μηδένα νομίζετ΄ εὐτυχεῖν, πρὶν ἂν θάνῃ.      Χορός ἀμφί μοι ̓́ιλιον, ὦ Μοῦσα, καινῶν ὕμνων ἄεισον ἐν δακρύοις ᾠδὰν ἐπικήδειον· νῦν γὰρ μέλος ἐς Τροίαν ἰαχήσω, τετραβάμονος ὡς ὑπ΄ ἀπήνας ̓αργείων ὀλόμαν τάλαινα δοριάλωτοσ, ὅτ΄ ἔλιπον ἵππον οὐράνια βρέμοντα χρυσεοφάλαρον ἔνο- πλον ἐν πύλαις ̓αχαιοί· ἀνὰ δ΄ ἐβόασεν λεὼς Τρῳάδος ἀπὸ πέτρας σταθείσ· ̓́ιτ΄, ὦ πεπαυμένοι πόνων, τόδ΄ ἱερὸν ἀνάγετε ξόανον ̓ιλιάδι Διογενεῖ κόρᾳ. τίς οὐκ ἔβα νεανίδων, τίς οὐ γεραιὸς ἐκ δόμων; κεχαρμένοι δ΄ ἀοιδαῖς δόλιον ἔσχον ἄταν.   Χορός πᾶσα δὲ γέννα Φρυγῶν πρὸς πύλας ὡρμάθη, πεύκᾳ ἐν οὐρεί̈ᾳ ξεστὸν λόχον ̓αργείων καὶ Δαρδανίας ἄταν θέᾳ δώσων, χάριν ἄζυγος ἀμβροτοπώλου· κλωστοῦ δ΄ ἀμφιβόλοις λίνοιο ναὸς ὡσεὶ σκάφος κελαινόν, εἰς ἕδρανα λάινα δάπεδά τε φόνια πατρί- δι Παλλάδος θέσαν θεᾶσ. ἐπὶ δὲ πόνῳ καὶ χαρᾷ νύχιον ἐπεὶ κνέφας παρῆν, Λίβυς τε λωτὸς ἐκτύπει Φρύγιά τε μέλεα, παρθένοι δ΄ ἀέριον ἀνὰ κρότον ποδῶν βοὰν ἔμελπον εὔφρον΄, ἐν δόμοις δὲ παμφαὲς σέλας πυρὸς μέλαιναν αἴγλαν <ἄκοσ> ἔδωκεν ὕπνῳ.   Χορός ἐγὼ δὲ τὰν ὀρεστέραν τότ΄ ἀμφὶ μέλαθρα παρθένον Διὸς κόραν ἐμελπόμαν χοροῖσι· φοινία δ΄ ἀνὰ πτόλιν βοὰ κατεῖχε Περ- γάμων ἕδρασ· βρέφη δὲ φίλι- α περὶ πέπλους ἔβαλλε μα- τρὶ χεῖρας ἐπτοημένασ· λόχου δ΄ ἐξέβαιν΄ ̓́αρησ, κόρας ἔργα Παλλάδοσ. σφαγαὶ δ΄ ἀμφιβώμιοι Φρυγῶν, ἔν τε δεμνίοις καράτομος ἐρημία νεανίδων στέφανον ἔφερεν ̔ελλάδι κουροτρόφον, Φρυγῶν πατρίδι πένθη.      Χορός ̔εκάβη, λεύσσεις τήνδ΄ ̓ανδρομάχην ξενικοῖς ἐπ΄ ὄχοις πορθμευομένην; παρὰ δ΄ εἰρεσίᾳ μαστῶν ἕπεται φίλος ̓αστυάναξ, ̔́εκτορος ἶνισ. ποῖ ποτ΄ ἀπήνης νώτοισι φέρῃ, δύστανε γύναι, πάρεδρος χαλκέοις ̔́εκτορος ὅπλοις σκύλοις τε Φρυγῶν δοριθηράτοισ, οἷσιν ̓αχιλλέως παῖς Φθιώτας στέψει ναοὺς ἀπὸ Τροίασ;    ̓ανδρομάχη ̓αχαιοὶ δεσπόται μ΄ ἄγουσιν. ̔εκάβη οἴμοι. ̓ανδρομάχη τί παιᾶν΄ ἐμὸν στενάζεισ; ̔εκάβη αἰαῖ   ̓ανδρομάχη τῶνδ΄ ἀλγέων   ̔εκάβη ὦ Ζεῦ   ̓ανδρομάχη καὶ συμφορᾶσ. ̔εκάβη τέκεα, ̓ανδρομάχη πρίν ποτ΄ ἦμεν.   ̔εκάβη βέβακ΄ ὄλβοσ, βέβακε Τροία ̓ανδρομάχη τλάμων. ̔εκάβη ἐμῶν τ΄ εὐγένεια παίδων. ̓ανδρομάχη φεῦ φεῦ. ̔εκάβη φεῦ δῆτ΄ ἐμῶν ̓ανδρομάχη κακῶν. ̔εκάβη οἰκτρὰ τύχα ̓ανδρομάχη πόλεοσ, ̔εκάβη ἃ καπνοῦται.   ̓ανδρομάχη μόλοισ, ὦ πόσισ, μοι   ̔εκάβη βοᾷς τὸν παρ΄ ̔́αιδᾳ παῖδ΄ ἐμόν, ὦ μελέα. ̓ανδρομάχη σᾶς δάμαρτος ἄλκαρ.   ̔εκάβη σύ τ΄, ὦ λῦμ΄ ̓αχαιῶν, τέκνων δέσποθ΄ ἁμῶν, πρεσβυγενὲς Πρίαμε, κοίμισαί μ΄ ἐς ̔́αιδου.   ̓ανδρομάχη οἵδε πόθοι μεγάλοι . . . ̔εκάβη σχετλία, τάδε πάσχομεν ἄλγη. ̓ανδρομάχη οἰχομένας πόλεως . . . ̔εκάβη ἐπὶ δ΄ ἄλγεσιν ἄλγεα κεῖται. ̓ανδρομάχη δυσφροσύναισι θεῶν, ὅτε σὸς γόνος ἔκφυγεν ̔́αιδαν, ὃς λεχέων στυγερῶν χάριν ὤλεσε πέργαμα Τροίασ· αἱματόεντα δὲ θεᾷ παρὰ Παλλάδι σώματα νεκρῶν γυψὶ φέρειν τέταται· ζυγὰ δ΄ ἤνυσε δούλια Τροίᾳ.   ̔εκάβη ὦ πατρίσ, ὦ μελέα . . . ̓ανδρομάχη καταλειπομέναν σε δακρύω, ̔εκάβη νῦν τέλος οἰκτρὸν ὁρᾷσ. ̓ανδρομάχη καὶ ἐμὸν δόμον ἔνθ΄  ἐλοχεύθην. ̔εκάβη ὦ τέκν΄, ἐρημόπολις μάτηρ ἀπολείπεται ὑμῶν, οἷος ἰάλεμοσ, οἷά τε πένθη  δάκρυά τ΄ ἐκ δακρύων καταλείβεται ἁμετέροισι δόμοισ· ὁ θανὼν δ΄ ἐπι- λάθεται ἀλγέων ἀδάκρυτοσ.   Χορός ὡς ἡδὺ δάκρυα τοῖς κακῶς πεπραγόσι θρήνων τ΄ ὀδυρμοὶ μοῦσά θ΄ ἣ λύπας ἔχει.   ̓ανδρομάχη ὦ μῆτερ ἀνδρόσ, ὅς ποτ΄ ̓αργείων δορὶ πλείστους διώλεσ΄, ̔́εκτοροσ, τάδ΄ εἰσορᾷσ;   ̔εκάβη ὁρῶ τὰ τῶν θεῶν, ὡς τὰ μὲν πυργοῦσ΄ ἄνω τὸ μηδὲν ὄντα, τὰ δὲ δοκοῦντ΄ ἀπώλεσαν.   ̓ανδρομάχη ἀγόμεθα λεία σὺν τέκνῳ· τὸ δ΄ εὐγενὲς ἐς δοῦλον ἥκει, μεταβολὰς τοσάσδ΄ ἔχον.   ̔εκάβη τὸ τῆς ἀνάγκης δεινόν· ἄρτι κἀπ΄ ἐμοῦ βέβηκ΄ ἀποσπασθεῖσα Κασάνδρα βίᾳ.   ̓ανδρομάχη φεῦ φεῦ· ἄλλος τις Αἴασ, ὡς ἔοικε, δεύτερος παιδὸς πέφηνε σῆσ. νοσεῖς δὲ χἅτερα.   ̔εκάβη ὧν γ΄ οὔτε μέτρον οὔτ΄ ἀριθμός ἐστί μοι· κακῷ κακὸν γὰρ εἰς ἅμιλλαν ἔρχεται.   ̓ανδρομάχη τέθνηκέ σοι παῖς πρὸς τάφῳ Πολυξένη σφαγεῖσ΄ ̓αχιλλέωσ, δῶρον ἀψύχῳ νεκρῷ.   ̔εκάβη οἲ ΄γὼ τάλαινα. τοῦτ΄ ἐκεῖν΄ ὅ μοι πάλαι Ταλθύβιος αἴνιγμ΄ οὐ σαφῶς εἶπεν σαφέσ.   ̓ανδρομάχη εἶδόν νιν αὐτή, κἀποβᾶσα τῶνδ΄ ὄχων ἔκρυψα πέπλοις κἀπεκοψάμην νεκρόν.   ̔εκάβη αἰαῖ, τέκνον, σῶν ἀνοσίων προσφαγμάτων· αἰαῖ μάλ΄ αὖθισ, ὡς κακῶς διόλλυσαι.   ̓ανδρομάχη ὄλωλεν ὡς ὄλωλεν· ἀλλ΄ ὅμως ἐμοῦ ζώσης γ΄ ὄλωλεν εὐτυχεστέρῳ πότμῳ.   ̔εκάβη οὐ ταὐτόν, ὦ παῖ, τῷ βλέπειν τὸ κατθανεῖν· τὸ μὲν γὰρ οὐδέν, τῷ δ΄ ἔνεισιν ἐλπίδεσ.    ̓ανδρομάχη ὦ μῆτερ,  ὦ τεκοῦσα , κάλλιστον λόγον ἄκουσον, ὥς σοι τέρψιν ἐμβαλῶ φρενί. τὸ μὴ γενέσθαι τῷ θανεῖν ἴσον λέγω, τοῦ ζῆν δὲ λυπρῶς κρεῖσσόν ἐστι κατθανεῖν. ἀλγεῖ γὰρ οὐδὲν  τῶν κακῶν ᾐσθημένοσ·  ὁ δ΄ εὐτυχήσας ἐς τὸ δυστυχὲς πεσὼν ψυχὴν ἀλᾶται τῆς πάροιθ΄ εὐπραξίασ. κείνη δ΄, ὁμοίως ὥσπερ οὐκ ἰδοῦσα φῶσ, τέθνηκε κοὐδὲν οἶδε τῶν αὑτῆς κακῶν. ἐγὼ δὲ τοξεύσασα τῆς εὐδοξίας λαχοῦσα πλεῖον τῆς τύχης ἡμάρτανον. ἃ γὰρ γυναιξὶ σώφρον΄ ἔσθ΄ ηὑρημένα, ταῦτ΄ ἐξεμόχθουν ̔́εκτορος κατὰ στέγασ. πρῶτον μέν, ἔνθα  κἂν προσῇ κἂν μὴ προσῇ ψόγος γυναιξίν  αὐτὸ τοῦτ΄ ἐφέλκεται κακῶς ἀκούειν, ἥτις οὐκ ἔνδον μένει, τούτου παρεῖσα πόθον ἔμιμνον ἐν δόμοισ· ἔσω τε μελάθρων κομψὰ θηλειῶν ἔπη οὐκ εἰσεφρούμην, τὸν δὲ νοῦν διδάσκαλον οἴκοθεν ἔχουσα χρηστὸν ἐξήρκουν ἐμοί. γλώσσης τε σιγὴν ὄμμα θ΄ ἥσυχον πόσει παρεῖχον· ᾔδη δ΄ ἁμὲ χρῆν νικᾶν πόσιν, κείνῳ τε νίκην ὧν ἐχρῆν παριέναι. καὶ τῶνδε κληδὼν ἐς στράτευμ΄ ̓αχαιϊκὸν ἐλθοῦσ΄ ἀπώλεσέν μ΄· ἐπεὶ γὰρ ᾑρέθην, ̓αχιλλέως με παῖς ἐβουλήθη λαβεῖν δάμαρτα· δουλεύσω δ΄ ἐν αὐθεντῶν δόμοισ. κεἰ μὲν παρώσασ΄ ̔́εκτορος φίλον κάρα πρὸς τὸν παρόντα πόσιν ἀναπτύξω φρένα, κακὴ φανοῦμαι τῷ θανόντι· τόνδε δ΄ αὖ στυγοῦσ΄ ἐμαυτῆς δεσπόταις μισήσομαι. καίτοι λέγουσιν ὡς μί΄ εὐφρόνη χαλᾷ τὸ δυσμενὲς γυναικὸς εἰς ἀνδρὸς λέχοσ· ἀπέπτυσ΄ αὐτήν, ἥτις ἄνδρα τὸν πάρος καινοῖσι λέκτροις ἀποβαλοῦσ΄ ἄλλον φιλεῖ. ἀλλ΄ οὐδὲ πῶλος ἥτις ἂν διαζυγῇ τῆς συντραφείσησ, ῥᾳδίως ἕλξει ζυγόν. καίτοι τὸ θηριῶδες ἄφθογγόν τ΄ ἔφυ ξυνέσει τ΄ ἄχρηστον τῇ φύσει τε λείπεται.  σὲ δ΄, ὦ φίλ΄ ̔́εκτορ, εἶχον ἄνδρ΄ ἀρκοῦντά μοι ξυνέσει γένει πλούτῳ τε κἀνδρείᾳ μέγαν· ἀκήρατον δέ μ΄ ἐκ πατρὸς λαβὼν δόμων πρῶτος τὸ παρθένειον ἐζεύξω λέχοσ. καὶ νῦν ὄλωλας μὲν σύ, ναυσθλοῦμαι δ΄ ἐγὼ πρὸς ̔ελλάδ΄ αἰχμάλωτος ἐς δοῦλον ζυγόν. ἆρ΄ οὐκ ἐλάσσω τῶν ἐμῶν ἔχειν κακῶν Πολυξένης ὄλεθροσ, ἣν καταστένεισ; ἐμοὶ γὰρ οὐδ΄ ὃ πᾶσι λείπεται βροτοῖς ξύνεστιν ἐλπίσ, οὐδὲ κλέπτομαι φρένας πράξειν τι κεδνόν· ἡδὺ δ΄ ἐστὶ καὶ δοκεῖν.   Χορός ἐς ταὐτὸν ἥκεις συμφορᾶσ· θρηνοῦσα δὲ τὸ σὸν διδάσκεις μ΄ ἔνθα πημάτων κυρῶ.   ̔εκάβη αὐτὴ μὲν οὔπω ναὸς εἰσέβην σκάφοσ, γραφῇ δ΄ ἰδοῦσα καὶ κλύουσ΄ ἐπίσταμαι. ναύταις γὰρ ἢν μὲν μέτριος ᾖ χειμὼν φέρειν, προθυμίαν ἔχουσι σωθῆναι πόνων, ὁ μὲν παρ΄ οἴαχ΄, ὁ δ΄ ἐπὶ λαίφεσιν βεβώσ, ὁ δ΄ ἄντλον εἴργων ναόσ· ἢν δ΄ ὑπερβάλῃ πολὺς ταραχθεὶς πόντοσ, ἐνδόντες τύχῃ παρεῖσαν αὑτοὺς κυμάτων δρομήμασιν. οὕτω δὲ κἀγὼ πόλλ΄ ἔχουσα πήματα ἄφθογγός εἰμι καὶ παρεῖσ΄ ἐῶ στόμα· νικᾷ γὰρ οὑκ θεῶν με δύστηνος κλύδων. ἀλλ΄, ὦ φίλη παῖ, τὰς μὲν ̔́εκτορος τύχας ἔασον· οὐ μὴ δάκρυά νιν σώσῃ τὰ σά· τίμα δὲ τὸν παρόντα δεσπότην σέθεν, φίλον διδοῦσα δέλεαρ ἀνδρὶ σῶν τρόπων. κἂν δρᾷς τάδ΄, ἐς τὸ κοινὸν εὐφρανεῖς φίλους καὶ παῖδα τόνδε παιδὸς ἐκθρέψειας ἂν Τροίᾳ μέγιστον ὠφέλημ΄, ἵν΄  εἴ ποτε   ἐκ σοῦ γενόμενοι παῖδες ̓́ιλιον πάλιν κατοικίσειαν, καὶ πόλις γένοιτ΄ ἔτι. ἀλλ΄ ἐκ λόγου γὰρ ἄλλος ἐκβαίνει λόγοσ, τίν΄ αὖ δέδορκα τόνδ΄ ̓αχαιϊκὸν λάτριν στείχοντα καινῶν ἄγγελον βουλευμάτων;    Ταλθύβιος Φρυγῶν ἀρίστου πρίν ποθ΄ ̔́εκτορος δάμαρ, μή με στυγήσῃσ· οὐχ ἑκὼν γὰρ ἀγγελῶ. Δαναῶν δὲ κοινὰ Πελοπιδῶν τ΄ ἀγγέλματα. . . .   ̓ανδρομάχη τί δ΄ ἔστιν; ὥς μοι φροιμίων ἄρχῃ κακῶν.   Ταλθύβιος ἔδοξε τόνδε παῖδα . . . πῶς εἴπω λόγον;   ̓ανδρομάχη μῶν οὐ τὸν αὐτὸν δεσπότην ἡμῖν ἔχειν;   Ταλθύβιος οὐδεὶς ̓αχαιῶν τοῦδε δεσπόσει ποτέ.   ̓ανδρομάχη ἀλλ΄ ἐνθάδ΄ αὐτοῦ λείψανον Φρυγῶν λιπεῖν;   Ταλθύβιος οὐκ οἶδ΄ ὅπως σοι ῥᾳδίως εἴπω κακά.   ̓ανδρομάχη ἐπῄνεσ΄ αἰδῶ, πλὴν ἐὰν λέγῃς καλά.   Ταλθύβιος κτενοῦσι σὸν παῖδ΄, ὡς πύθῃ κακὸν μέγα.   ̓ανδρομάχη οἴμοι, γάμων τόδ΄ ὡς κλύω μεῖζον κακόν.   Ταλθύβιος νικᾷ δ΄ ̓οδυσσεὺς ἐν Πανέλλησιν λέγων . . .   ̓ανδρομάχη αἰαῖ μάλ΄· οὐ γὰρ μέτρια πάσχομεν κακά.   Ταλθύβιος λέξας ἀρίστου παῖδα μὴ τρέφειν πατρὸς . . .   ̓ανδρομάχη τοιαῦτα νικήσειε τῶν αὑτοῦ πέρι.   Ταλθύβιος ῥῖψαι δὲ πύργων δεῖν σφε Τρωικῶν ἄπο. ἀλλ΄ ὣς γενέσθω, καὶ σοφωτέρα φανῇ· μήτ΄ ἀντέχου τοῦδ΄, εὐγενῶς δ΄ ἄλγει κακοῖσ, μήτε σθένουσα μηδὲν ἰσχύειν δόκει. ἔχεις γὰρ ἀλκὴν οὐδαμῇ. σκοπεῖν δὲ χρή· πόλις τ΄ ὄλωλε καὶ πόσισ, κρατῇ δὲ σύ, ἡμεῖς δὲ πρὸς γυναῖκα μάρνασθαι μίαν οἷοί τε. τούτων οὕνεκ΄ οὐ μάχης ἐρᾶν οὐδ΄ αἰσχρὸν οὐδὲν οὐδ΄ ἐπίφθονόν σε δρᾶν, οὐδ΄ αὖ σ΄ ̓αχαιοῖς βούλομαι ῥίπτειν ἀράσ. εἰ γάρ τι λέξεις ὧν χολώσεται στρατόσ, οὔτ΄ ἂν ταφείη παῖς ὅδ΄ οὔτ΄ οἴκτου τύχοι. σιγῶσα δ΄ εὖ τε τὰς τύχας κεκτημένη τὸν τοῦδε νεκρὸν οὐκ ἄθαπτον ἂν λίποις αὐτή τ΄ ̓αχαιῶν πρευμενεστέρων τύχοισ.    ̓ανδρομάχη ὦ φίλτατ΄, ὦ περισσὰ τιμηθεὶς τέκνον, θανῇ πρὸς ἐχθρῶν μητέρ΄ ἀθλίαν λιπών, ἡ τοῦ πατρὸς δέ σ΄ εὐγένει΄ ἀποκτενεῖ, ἣ τοῖσιν ἄλλοις γίγνεται σωτηρία, τὸ δ΄ ἐσθλὸν οὐκ ἐς καιρὸν ἦλθε σοὶ πατρόσ. ὦ λέκτρα τἀμὰ δυστυχῆ τε καὶ γάμοι, οἷς ἦλθον ἐς μέλαθρον ̔́εκτορός ποτε, οὐ σφάγιον υἱὸν Δαναί̈δαις τέξουσ΄ ἐμόν, ἀλλ΄ ὡς τύραννον ̓ασιάδος πολυσπόρου. ὦ παῖ, δακρύεισ· αἰσθάνῃ κακῶν σέθεν; τί μου δέδραξαι χερσὶ κἀντέχῃ πέπλων, νεοσσὸς ὡσεὶ πτέρυγας ἐσπίτνων ἐμάσ; οὐκ εἶσιν ̔́εκτωρ κλεινὸν ἁρπάσας δόρυ γῆς ἐξανελθὼν σοὶ φέρων σωτηρίαν, οὐ συγγένεια πατρόσ, οὐκ ἰσχὺς Φρυγῶν· λυγρὸν δὲ πήδημ΄ ἐς τράχηλον ὑψόθεν πεσὼν ἀνοίκτωσ, πνεῦμ΄ ἀπορρήξεις σέθεν. ὦ νέον ὑπαγκάλισμα μητρὶ φίλτατον, ὦ χρωτὸς ἡδὺ πνεῦμα· διὰ κενῆς ἄρα ἐν σπαργάνοις σε μαστὸς ἐξέθρεψ΄ ὅδε, μάτην δ΄ ἐμόχθουν καὶ κατεξάνθην πόνοισ. νῦν  οὔποτ΄ αὖθις  μητέρ΄ ἀσπάζου σέθεν, πρόσπιτνε τὴν τεκοῦσαν, ἀμφὶ δ΄ ὠλένας ἕλισσ΄ ἐμοῖς νώτοισι καὶ στόμ΄ ἅρμοσον. ὦ βάρβαρ΄ ἐξευρόντες ̔́ελληνες κακά, τί τόνδε παῖδα κτείνετ΄ οὐδὲν αἴτιον; ὦ Τυνδάρειον ἔρνοσ, οὔποτ΄ εἶ Διόσ, πολλῶν δὲ πατέρων φημί σ΄ ἐκπεφυκέναι, ̓αλάστορος μὲν πρῶτον, εἶτα δὲ Φθόνου, Φόνου τε Θανάτου θ΄ ὅσα τε γῆ τρέφει κακά. οὐ γάρ ποτ΄ αὐχῶ Ζῆνά γ΄ ἐκφῦσαί σ΄ ἐγώ, πολλοῖσι κῆρα βαρβάροις ̔́ελλησί τε. ὄλοιο· καλλίστων γὰρ ὀμμάτων ἄπο αἰσχρῶς τὰ κλεινὰ πεδί΄ ἀπώλεσας Φρυγῶν. <ἀλλ΄> ἄγετε φέρετε ῥίπτετ΄, εἰ ῥίπτειν δοκεῖ· δαίνυσθε τοῦδε σάρκασ. ἔκ τε γὰρ θεῶν διολλύμεσθα, παιδί τ΄ οὐ δυναίμεθ΄ ἂν θάνατον ἀρῆξαι. κρύπτετ΄ ἄθλιον δέμας καὶ ῥίπτετ΄ ἐς ναῦσ· ἐπὶ καλὸν γὰρ ἔρχομαι ὑμέναιον, ἀπολέσασα τοὐμαυτῆς τέκνον.   Χορός τάλαινα Τροία, μυρίους ἀπώλεσας μιᾶς γυναικὸς καὶ λέχους στυγνοῦ χάριν.     Ταλθύβιος ἄγε παῖ, φίλιον πρόσπτυγμα μεθεὶς μητρὸς μογερᾶσ, βαῖνε πατρῴων πύργων ἐπ΄ ἄκρας στεφάνασ, ὅθι σοι πνεῦμα μεθεῖναι ψῆφος ἐκράνθη. λαμβάνετ΄ αὐτόν. τὰ δὲ τοιάδε χρὴ κηρυκεύειν, ὅστις ἄνοικτος καὶ ἀναιδείᾳ τῆς ἡμετέρας γνώμης μᾶλλον φίλος ἐστίν.    ̔εκάβη ὦ τέκνον, ὦ παῖ παιδὸς μογεροῦ, συλώμεθα σὴν ψυχὴν ἀδίκως μήτηρ κἀγώ. τί πάθω; τί σ΄ ἐγώ, δύσμορε, δράσω; τάδε σοι δίδομεν πλήγματα κρατὸς στέρνων τε κόπουσ· τῶνδε γὰρ ἄρχομεν. οἲ ΄γὼ πόλεωσ, οἴμοι δὲ σέθεν· τί γὰρ οὐκ ἔχομεν; τίνος ἐνδέομεν μὴ οὐ πανσυδίᾳ χωρεῖν ὀλέθρου διὰ παντόσ;      Χορός μελισσοτρόφου Σαλαμῖνος ὦ βασιλεῦ Τελαμών, νάσου περικύμονος οἰκήσας ἕδραν τᾶς ἐπικεκλιμένας ὄχθοις ἱεροῖσ, ἵν΄ ἐλαίας πρῶτον ἔδειξε κλάδον γλαυκᾶς ̓αθάνα, οὐράνιον στέφανον λιπαραῖσί <τε> κόσμον ̓αθήναισ, ἔβας ἔβας τῷ τοξοφόρῳ συναρι- στεύων ἅμ΄ ̓αλκμήνας γόνῳ ̓́ιλιον ̓́ιλιον ἐκπέρσων πόλιν ἁμετέραν τὸ πάροιθεν ὅτ΄ ἔβας ἀφ΄ ̔ελλάδοσ·   Χορός ὅθ΄ ̔ελλάδος ἄγαγε πρῶτον ἄνθος ἀτυζόμενος πώλων, Σιμόεντι δ΄ ἐπ΄ εὐρείτᾳ πλάταν ἔσχασε ποντοπόρον καὶ ναύδετ΄ ἀνήψατο πρυμνᾶν καὶ χερὸς εὐστοχίαν ἐξεῖλε ναῶν, Λαομέδοντι φόνον· κανόνων δὲ τυκίσματα Φοίβου . . πυρὸς φοίνικι πνοᾷ καθελὼν Τροίας ἐπόρθησε χθόνα. δὶς δὲ δυοῖν πιτύλοιν τείχη  περὶ  Δαρδανίας φοινία κατέλυσεν αἰχμά.   Χορός μάταν ἄρ΄, ὦ χρυσέαις ἐν οἰνοχόαις ἁβρὰ βαίνων, Λαομεδόντιε παῖ, Ζηνὸς ἔχεις κυλίκων πλήρωμα, καλλίσταν λατρείαν· ἁ δέ σε γειναμένα πυρὶ δαίεται· ἠιόνες δ΄ ἅλιαι ἴακχον οἰωνὸς οἷ- ον τεκέων ὕπερ βοᾷ, ᾇ μὲν εὐνάτορασ, ᾇ δὲ παῖδασ, ᾇ δὲ ματέρας γεραιάσ. τὰ δὲ σὰ δροσόεντα λουτρὰ γυμνασίων τε δρόμοι βεβᾶσι, σὺ δὲ πρόσωπα νεα- ρὰ χάρισι παρὰ Διὸς θρόνοις καλλιγάλανα τρέφεισ· Πριάμοιο δὲ γαῖαν ̔ελλὰς ὤλεσ΄ αἰχμά.   Χορός ̓́ερως ̓́ερωσ, ὃς τὰ Δαρδάνεια μέλαθρά ποτ΄ ἦλθες οὐρανίδαισι μέλων, ὡς τότε μὲν μεγάλως Τροίαν ἐπύργωσασ, θεοῖσι κῆδος ἀναψάμενοσ. τὸ μὲν οὖν Διὸς οὐκέτ΄ ὄνειδος ἐρῶ· τὸ τᾶς δὲ λευκοπτέρου φίλιον ̔αμέρας βροτοῖς φέγγος ὀλοὸν εἶδε γαῖαν, εἶδε περγάμων ὄλεθρον, τεκνοποιὸν ἔχουσα τᾶσδε γᾶς πόσιν ἐν θαλάμοισ, ὃν ἀστέρων τέθριππος ἔλα- βε χρύσεος ὄχος ἀναρπάσασ, ἐλπίδα γᾷ πατρίᾳ μεγάλαν· τὰ θεῶν δὲ φίλτρα φροῦδα Τροίᾳ.     Μενέλαος ὦ καλλιφεγγὲς ἡλίου σέλας τόδε, ἐν ᾧ δάμαρτα τὴν ἐμὴν χειρώσομαι  ̔ελένην· ὁ γὰρ δὴ πολλὰ μοχθήσας ἐγὼ Μενέλαός εἰμι καὶ στράτευμ΄ ̓αχαιϊκόν.  ἦλθον δὲ Τροίαν οὐχ ὅσον δοκοῦσί με γυναικὸς οὕνεκ΄, ἀλλ΄ ἐπ΄ ἄνδρ΄ ὃς ἐξ ἐμῶν δόμων δάμαρτα ξεναπάτης ἐλῄσατο. κεῖνος μὲν οὖν δέδωκε σὺν θεοῖς δίκην αὐτός τε καὶ γῆ δορὶ πεσοῦσ΄ ̔ελληνικῷ. ἥκω δὲ τὴν τάλαιναν  οὐ γὰρ ἡδέως ὄνομα δάμαρτος ἥ ποτ΄ ἦν ἐμὴ λέγω   ἄξων· δόμοις γὰρ τοῖσδ΄ ἐν αἰχμαλωτικοῖς κατηρίθμηται Τρῳάδων ἄλλων μέτα. οἵπερ γὰρ αὐτὴν ἐξεμόχθησαν δορί, κτανεῖν ἐμοί νιν ἔδοσαν, εἴτε μὴ κτανὼν θέλοιμ΄ ἄγεσθαι πάλιν ἐς ̓αργείαν χθόνα. ἐμοὶ δ΄ ἔδοξε τὸν μὲν ἐν Τροίᾳ μόρον ̔ελένης ἐᾶσαι, ναυπόρῳ δ΄ ἄγειν πλάτῃ ̔ελληνίδ΄ ἐς γῆν κᾆτ΄ ἐκεῖ δοῦναι κτανεῖν, ποινὰς ὅσοις τεθνᾶσ΄ ἐν ̓ιλίῳ φίλοι. ἀλλ΄ εἶα χωρεῖτ΄ ἐς δόμουσ, ὀπάονεσ, κομίζετ΄ αὐτὴν τῆς μιαιφονωτάτης κόμης ἐπισπάσαντεσ· οὔριοι δ΄ ὅταν πνοαὶ μόλωσι, πέμψομέν νιν ̔ελλάδα.   ̔εκάβη ὦ γῆς ὄχημα κἀπὶ γῆς ἔχων ἕδραν, ὅστις ποτ΄ εἶ σύ, δυστόπαστος εἰδέναι, Ζεύσ, εἴτ΄ ἀνάγκη φύσεος εἴτε νοῦς βροτῶν, προσηυξάμην σε· πάντα γὰρ δι΄ ἀψόφου βαίνων κελεύθου κατὰ δίκην τὰ θνήτ΄ ἄγεισ.   Μενέλαος τί δ΄ ἔστιν; εὐχὰς ὡς ἐκαίνισας θεῶν.   ̔εκάβη αἰνῶ σε, Μενέλα΄, εἰ κτενεῖς δάμαρτα σήν. ὁρᾶν δὲ τήνδε φεῦγε, μή σ΄ ἕλῃ πόθῳ. αἱρεῖ γὰρ ἀνδρῶν ὄμματ΄, ἐξαιρεῖ πόλεισ, πίμπρησιν οἴκουσ· ὧδ΄ ἔχει κηλήματα. ἐγώ νιν οἶδα, καὶ σύ, χοἱ πεπονθότεσ.    ̔ελένη Μενέλαε, φροίμιον μὲν ἄξιον φόβου τόδ΄ ἐστίν· ἐν γὰρ χερσὶ προσπόλων σέθεν βίᾳ πρὸ τῶνδε δωμάτων ἐκπέμπομαι. ἀτὰρ σχεδὸν μὲν οἶδά σοι μισουμένη, ὅμως δ΄ ἐρέσθαι βούλομαι· γνῶμαι τίνες ̔́ελλησι καὶ σοὶ τῆς ἐμῆς ψυχῆς πέρι;   Μενέλαος οὐκ εἰς ἀκριβὲς ἦλθεσ, ἀλλ΄ ἅπας στρατὸς κτανεῖν ἐμοί σ΄ ἔδωκεν, ὅνπερ ἠδίκεισ.   ̔ελένη ἔξεστιν οὖν πρὸς ταῦτ΄ ἀμείψασθαι λόγῳ, ὡς οὐ δικαίωσ, ἢν θάνω, θανούμεθα;   Μενέλαος οὐκ ἐς λόγους ἐλήλυθ΄, ἀλλά σε κτενῶν.   ̔εκάβη ἄκουσον αὐτῆσ, μὴ θάνῃ τοῦδ΄ ἐνδεήσ, Μενέλαε, καὶ δὸς τοὺς ἐναντίους λόγους ἡμῖν κατ΄ αὐτῆσ· τῶν γὰρ ἐν Τροίᾳ κακῶν οὐδὲν κάτοισθα. συντεθεὶς δ΄ ὁ πᾶς λόγος κτενεῖ νιν οὕτως ὥστε μηδαμοῦ φυγεῖν.   Μενέλαος σχολῆς τὸ δῶρον· εἰ δὲ βούλεται λέγειν, ἔξεστι. τῶν σῶν δ΄ οὕνεχ΄  ὡς μάθῃ  λόγων δώσω τόδ΄ αὐτῇ· τῆσδε δ΄ οὐ δώσω χάριν.   ̔ελένη ἴσως με, κἂν εὖ κἂν κακῶς δόξω λέγειν, οὐκ ἀνταμείψῃ πολεμίαν ἡγούμενοσ. ἐγὼ δ΄, ἅ σ΄ οἶμαι διὰ λόγων ἰόντ΄ ἐμοῦ κατηγορήσειν, ἀντιθεῖσ΄ ἀμείψομαι τοῖς σοῖσι τἀμὰ καὶ τὰ σ΄ αἰτιάματα. πρῶτον μὲν ἀρχὰς ἔτεκεν ἥδε τῶν κακῶν, Πάριν τεκοῦσα· δεύτερον δ΄ ἀπώλεσε Τροίαν τε κἄμ΄ ὁ πρέσβυς οὐ κτανὼν βρέφοσ, δαλοῦ πικρὸν μίμημ΄, ̓αλέξανδρόν ποτε. ἐνθένδε τἀπίλοιπ΄ ἄκουσον ὡς ἔχει. ἔκρινε τρισσὸν ζεῦγος ὅδε τριῶν θεῶν· καὶ Παλλάδος μὲν ἦν ̓αλεξάνδρῳ δόσις Φρυξὶ στρατηγοῦνθ΄ ̔ελλάδ΄ ἐξανιστάναι, ̔́ηρα δ΄ ὑπέσχετ΄ ̓ασιάδ΄ Εὐρώπης θ΄ ὅρους τυραννίδ΄ ἕξειν, εἴ σφε κρίνειεν Πάρισ· Κύπρις δὲ τοὐμὸν εἶδος ἐκπαγλουμένη δώσειν ὑπέσχετ΄, εἰ θεὰς ὑπερδράμοι κάλλει. τὸν ἔνθεν δ΄ ὡς ἔχει σκέψαι λόγον· νικᾷ Κύπρις θεάσ, καὶ τοσόνδ΄ οὑμοὶ γάμοι ὤνησαν ̔ελλάδ΄· οὐ κρατεῖσθ΄ ἐκ βαρβάρων, οὔτ΄ ἐς δόρυ σταθέντεσ, οὐ τυραννίδι. ἃ δ΄ εὐτύχησεν ̔ελλάσ, ὠλόμην ἐγὼ εὐμορφίᾳ πραθεῖσα, κὠνειδίζομαι ἐξ ὧν ἐχρῆν με στέφανον ἐπὶ κάρᾳ λαβεῖν. οὔπω με φήσεις αὐτὰ τἀν ποσὶν λέγειν, ὅπως ἀφώρμησ΄ ἐκ δόμων τῶν σῶν λάθρα. ἦλθ΄ οὐχὶ μικρὰν θεὸν ἔχων αὑτοῦ μέτα ὁ τῆσδ΄ ἀλάστωρ, εἴτ΄ ̓αλέξανδρον θέλεις ὀνόματι προσφωνεῖν νιν εἴτε καὶ Πάριν· ὅν, ὦ κάκιστε, σοῖσιν ἐν δόμοις λιπὼν Σπάρτης ἀπῆρας νηὶ Κρησίαν χθόνα.  εἶἑν. οὐ σέ, ἀλλ΄ ἐμαυτὴν τοὐπὶ τῷδ΄ ἐρήσομαι· τί δὴ φρονοῦσά γ΄ ἐκ δόμων ἅμ΄ ἑσπόμην ξένῳ, προδοῦσα πατρίδα καὶ δόμους ἐμούσ; τὴν θεὸν κόλαζε καὶ Διὸς κρείσσων γενοῦ, ὃς τῶν μὲν ἄλλων δαιμόνων ἔχει κράτοσ, κείνης δὲ δοῦλός ἐστι· συγγνώμη δ΄ ἐμοί. ἔνθεν δ΄ ἔχοις ἂν εἰς ἔμ΄ εὐπρεπῆ λόγον· ἐπεὶ θανὼν γῆς ἦλθ΄ ̓αλέξανδρος μυχούσ, χρῆν μ΄, ἡνίκ΄ οὐκ ἦν θεοπόνητά μου λέχη, λιποῦσαν οἴκους ναῦς ἐπ΄ ̓αργείων μολεῖν. ἔσπευδον αὐτὸ τοῦτο· μάρτυρες δέ μοι πύργων πυλωροὶ κἀπὸ τειχέων σκοποί, οἳ πολλάκις μ΄ ἐφηῦρον ἐξ ἐπάλξεων πλεκταῖσιν ἐς γῆν σῶμα κλέπτουσαν τόδε. βίᾳ δ΄ ὁ καινός μ΄ οὗτος ἁρπάσας πόσις Δηίφοβος ἄλοχον εἶχεν ἀκόντων Φρυγῶν. πῶς οὖν ἔτ΄ ἂν θνῄσκοιμ΄ ἂν ἐνδίκωσ, πόσι, .      .      .      .      .      .      . πρὸς σοῦ δικαίωσ, ἣν ὁ μὲν βίᾳ γαμεῖ, τὰ δ΄ οἴκοθεν κεῖν΄ ἀντὶ νικητηρίων πικρῶς ἐδούλευσ΄; εἰ δὲ τῶν θεῶν κρατεῖν βούλῃ, τὸ χρῄζειν ἀμαθές ἐστί σου τόδε.   Χορός βασίλει΄, ἄμυνον σοῖς τέκνοισι καὶ πάτρᾳ πειθὼ διαφθείρουσα τῆσδ΄, ἐπεὶ λέγει καλῶς κακοῦργος οὖσα· δεινὸν οὖν τόδε.   ̔εκάβη ταῖς θεαῖσι πρῶτα σύμμαχος γενήσομαι καὶ τήνδε δείξω μὴ λέγουσαν ἔνδικα. ἐγὼ γὰρ ̔́ηραν παρθένον τε Παλλάδα οὐκ ἐς τοσοῦτον ἀμαθίας ἐλθεῖν δοκῶ, ὥσθ΄ ἣ μὲν ̓́αργος βαρβάροις ἀπημπόλα, Παλλὰς δ΄ ̓αθήνας Φρυξὶ δουλεύειν ποτέ, εἰ παιδιαῖσι καὶ χλιδῇ μορφῆς πέρι ἦλθον πρὸς ̓́ιδην. τοῦ γὰρ οὕνεκ΄ ἂν θεὰ ̔́ηρα τοσοῦτον ἔσχ΄ ἔρωτα καλλονῆσ; πότερον ἀμείνον΄ ὡς λάβῃ Διὸς πόσιν; ἢ γάμον ̓αθηνᾶ θεῶν τίνος θηρωμένη   ἣ παρθενείαν πατρὸς ἐξῃτήσατο, φεύγουσα λέκτρα; μὴ ἀμαθεῖς ποίει θεὰς τὸ σὸν κακὸν κοσμοῦσα, μὴ οὐ πείσῃς σοφούσ. Κύπριν δ΄ ἔλεξας  ταῦτα γὰρ γέλως πολύς   ἐλθεῖν ἐμῷ ξὺν παιδὶ Μενέλεω δόμουσ. οὐκ ἂν μένουσ΄ ἂν ἥσυχός σ΄ ἐν οὐρανῷ αὐταῖς ̓αμύκλαις ἤγαγεν πρὸς ̓́ιλιον;  ἦν οὑμὸς υἱὸς κάλλος ἐκπρεπέστατοσ, ὁ σὸς δ΄ ἰδών νιν νοῦς ἐποιήθη Κύπρισ· τὰ μῶρα γὰρ πάντ΄ ἐστὶν ̓αφροδίτη βροτοῖσ, καὶ τοὔνομ΄ ὀρθῶς ἀφροσύνης ἄρχει θεᾶσ. ὃν εἰσιδοῦσα βαρβάροις ἐσθήμασι χρυσῷ τε λαμπρὸν ἐξεμαργώθης φρένασ. ἐν μὲν γὰρ ̓́αργει μίκρ΄ ἔχουσ΄ ἀνεστρέφου, Σπάρτης δ΄ ἀπαλλαχθεῖσα τὴν Φρυγῶν πόλιν χρυσῷ ῥέουσαν ἤλπισας κατακλύσειν δαπάναισιν· οὐδ΄ ἦν ἱκανά σοι τὰ Μενέλεω μέλαθρα ταῖς σαῖς ἐγκαθυβρίζειν τρυφαῖσ. εἶἑν· βίᾳ γὰρ παῖδα φῄς <σ΄> ἄγειν ἐμόν· τίς Σπαρτιατῶν ᾔσθετ΄; ἢ ποίαν βοὴν ἀνωλόλυξας  Κάστορος νεανίου τοῦ συζύγου τ΄ ἔτ΄ ὄντοσ, οὐ κατ΄ ἄστρα πω; ἐπεὶ δὲ Τροίαν ἦλθες ̓αργεῖοί τέ σου κατ΄ ἴχνοσ, ἦν δὲ δοριπετὴς ἀγωνία, εἰ μὲν τὰ τοῦδε κρείσσον΄ ἀγγέλλοιτό σοι, Μενέλαον ᾔνεισ, παῖς ὅπως λυποῖτ΄ ἐμὸς ἔχων ἔρωτος ἀνταγωνιστὴν μέγαν· εἰ δ΄ εὐτυχοῖεν Τρῶεσ, οὐδὲν ἦν ὅδε. ἐς τὴν τύχην δ΄ ὁρῶσα τοῦτ΄ ἤσκεισ, ὅπως ἕποι΄ ἅμ΄ αὐτῇ, τῇ ἀρετῇ δ΄ οὐκ ἤθελεσ. κἄπειτα πλεκταῖς σῶμα σὸν κλέπτειν λέγεις πύργων καθιεῖσ΄, ὡς μένουσ΄ ἀκουσίωσ; ποῦ δῆτ΄ ἐλήφθης ἢ βρόχους ἀρτωμένη ἢ φάσγανον θήγουσ΄, ἃ γενναία γυνὴ δράσειεν ἂν ποθοῦσα τὸν πάρος πόσιν; καίτοι σ΄ ἐνουθέτουν γε πολλὰ πολλάκισ· ̓͂ω θύγατερ, ἔξελθ΄· οἱ δ΄ ἐμοὶ παῖδες γάμους ἄλλους γαμοῦσι, σὲ δ΄ ἐπὶ ναῦς ̓αχαιϊκὰς πέμψω συνεκκλέψασα· καὶ παῦσον μάχης ̔́ελληνας ἡμᾶς τε. ἀλλὰ σοὶ τόδ΄ ἦν πικρόν. ἐν τοῖς ̓αλεξάνδρου γὰρ ὕβριζες δόμοις καὶ προσκυνεῖσθαι βαρβάρων ὕπ΄ ἤθελεσ· μεγάλα γὰρ ἦν σοι.   κἀπὶ τοῖσδε σὸν δέμας ἐξῆλθες ἀσκήσασα κἄβλεψας πόσει τὸν αὐτὸν αἰθέρ΄, ὦ κατάπτυστον κάρα· ἣν χρῆν ταπεινὴν ἐν πέπλων ἐρειπίοισ, φρίκῃ τρέμουσαν, κρᾶτ΄ ἀπεσκυθισμένην ἐλθεῖν, τὸ σῶφρον τῆς ἀναιδείας πλέον ἔχουσαν ἐπὶ τοῖς πρόσθεν ἡμαρτημένοισ. Μενέλα΄, ἵν΄ εἰδῇς οἷ τελευτήσω λόγον, στεφάνωσον ̔ελλάδ΄ ἀξίως τήνδε κτανὼν σαυτοῦ, νόμον δὲ τόνδε ταῖς ἄλλαισι θὲς γυναιξί, θνῄσκειν ἥτις ἂν προδῷ πόσιν.    Χορός Μενέλαε, προγόνων τ΄ ἀξίως δόμων τε σῶν τεῖσαι δάμαρτα κἀφελοῦ, πρὸς ̔ελλάδοσ, ψόγον τὸ θῆλύ τ΄, εὐγενὴς ἐχθροῖς φανείσ.   Μενέλαος ἐμοὶ σὺ συμπέπτωκας ἐς ταὐτὸν λόγου, ἑκουσίως τήνδ΄ ἐκ δόμων ἐλθεῖν ἐμῶν ξένας ἐς εὐνάσ· χἡ Κύπρις κόμπου χάριν λόγοις ἐνεῖται.   βαῖνε λευστήρων πέλας πόνους τ΄ ̓αχαιῶν ἀπόδος ἐν μικρῷ μακροὺς θανοῦσ΄, ἵν΄ εἰδῇς μὴ καταισχύνειν ἐμέ.   ̔ελένη μή, πρός σε γονάτων, τὴν νόσον τὴν τῶν θεῶν προσθεὶς ἐμοὶ κτάνῃς με, συγγίγνωσκε δέ.   ̔εκάβη μηδ΄ οὓς ἀπέκτειν΄ ἥδε συμμάχους προδῷσ· ἐγὼ πρὸ κείνων καὶ τέκνων σε λίσσομαι.   Μενέλαος παῦσαι, γεραιά· τῆσδε δ΄ οὐκ ἐφρόντισα. λέγω δὲ προσπόλοισι πρὸς πρύμνας νεῶν τήνδ΄ ἐκκομίζειν, ἔνθα ναυστολήσεται.   ̔εκάβη μή νυν νεὼς σοὶ ταὐτὸν ἐσβήτω σκάφοσ.   Μενέλαος τί δ΄ ἔστι; μεῖζον βρῖθος ἢ πάροιθ΄ ἔχει;   ̔εκάβη οὐκ ἔστ΄ ἐραστὴς ὅστις οὐκ ἀεὶ φιλεῖ.   Μενέλαος ὅπως ἂν ἐκβῇ τῶν ἐρωμένων ὁ νοῦσ. ἔσται δ΄ ἃ βούλῃ· ναῦν γὰρ οὐκ ἐσβήσεται ἐς ἥνπερ ἡμεῖσ· καὶ γὰρ οὐ κακῶς λέγεισ· ἐλθοῦσα δ΄ ̓́αργος ὥσπερ ἀξία κακῶς κακὴ θανεῖται καὶ γυναιξὶ σωφρονεῖν πάσαισι θήσει. ῥᾴδιον μὲν οὐ τόδε· ὅμως δ΄ ὁ τῆσδ΄ ὄλεθρος ἐς φόβον βαλεῖ τὸ μῶρον αὐτῶν, κἂν ἔτ΄ ὦσ΄ ἐχθίονεσ.      Χορός οὕτω δὴ τὸν ἐν ̓ιλίῳ ναὸν καὶ θυόεντα βω- μὸν προύδωκας ̓αχαιοῖσ, ὦ Ζεῦ, καὶ πελάνων φλόγα σμύρνης αἰθερίας τε κα- πνὸν καὶ Πέργαμον ἱερὰν ̓ιδαῖά τ΄ ̓ιδαῖα κισσοφόρα νάπη χιόνι κατάρυτα ποταμίᾳ τέρμονα πρωτόβολόν θ΄ ἁλίῳ, τὰν καταλαμπομέναν ζαθέαν θεράπναν.   Χορός φροῦδαί σοι θυσίαι χορῶν τ΄ εὔφημοι κέλαδοι κατ΄ ὄρ- φναν τε παννυχίδες θεῶν, χρυσέων τε ξοάνων τύποι Φρυγῶν τε ζάθεοι σελᾶ- ναι συνδώδεκα πλήθει. μέλει μέλει μοι τάδ΄ εἰ φρονεῖσ, ἄναξ, οὐράνιον ἕδρανον ἐπιβεβὼς αἰθέρα τε πτόλεως ὀλομένασ, ἃν πυρὸς αἰθομένα κατέλυσεν ὁρμά.   Χορός ὦ φίλος ὦ πόσι μοι, σὺ μὲν φθίμενος ἀλαίνεις ἄθαπτος ἄνυδροσ, ἐμὲ δὲ πόντιον σκάφος ἀίσσον πτεροῖσι πορεύσει ἱππόβοτον ̓́αργοσ, ἵνα τείχεα λάινα Κυκλώπι΄ οὐράνια νέμονται. τέκνων δὲ πλῆθος ἐν πύλαις δάκρυσι κατᾴορα στένει· βοᾷ βοᾷ· Μᾶτερ, ὤμοι, μόναν δή μ΄ ̓αχαιοὶ κομί- ζουσι σέθεν ἀπ΄ ὀμμάτων κυανέαν ἐπὶ ναῦν εἰναλίαισι πλάταις ἢ Σαλαμῖν΄ ἱερὰν ἢ δίπορον κορυφὰν ̓́ισθμιον, ἔνθα πύλας Πέλοπος ἔχουσιν ἕδραι.   Χορός εἴθ΄ ἀκάτου Μενέλα μέσον πέλαγος ἰούσασ, δίπαλτον ἱερὸν ἀνὰ μέσον πλατᾶν πέσοι Αἰγαίου κεραυνοφαὲς πῦρ, ̓ιλιόθεν ὅτε με πολύδακρυν ̔ελλάδι λάτρευμα γᾶθεν ἐξορίζει, χρύσεα δ΄ ἔνοπτρα, παρθένων χάριτασ, ἔχουσα τυγχάνει Διὸς κόρα· μηδὲ γαῖάν ποτ΄ ἔλθοι Λάκαιναν πατρῷ- όν τε θάλαμον ἑστίασ, μηδὲ πόλιν Πιτάνας χαλκόπυλόν τε θεάν, δύσγαμον αἶσχος ἑλὼν ̔ελλάδι τᾷ μεγάλᾳ καὶ Σιμοεντιάσιν μέλεα πάθεα ῥοῇσιν.      Χορός ἰὼ ἰώ, καίν΄ ἐκ καινῶν μεταβάλλουσαι χθονὶ συντυχίαι. λεύσσετε Τρώων τόνδ΄ ̓αστυάνακτ΄ ἄλοχοι μέλεαι νεκρόν, ὃν πύργων δίσκημα πικρὸν Δαναοὶ κτείναντες ἔχουσιν.    Ταλθύβιος ̔εκάβη, νεὼς μὲν πίτυλος εἷς λελειμμένος λάφυρα τἀπίλοιπ΄ ̓αχιλλείου τόκου μέλλει πρὸς ἀκτὰς ναυστολεῖν Φθιώτιδασ· αὐτὸς δ΄ ἀνῆκται Νεοπτόλεμοσ, καινάς τινας Πηλέως ἀκούσας συμφοράσ, ὥς νιν χθονὸς ̓́ακαστος ἐκβέβληκεν, ὁ Πελίου γόνοσ. οὗ θᾶσσον οὕνεκ΄, ἢ χάριν μονῆς ἔχων, φροῦδοσ, μετ΄ αὐτοῦ δ΄ ̓ανδρομάχη, πολλῶν ἐμοὶ δακρύων ἀγωγόσ, ἡνίκ΄ ἐξώρμα χθονόσ, πάτραν τ΄ ἀναστένουσα καὶ τὸν ̔́εκτορος τύμβον προσεννέπουσα. καί σφ΄ ᾐτήσατο θάψαι νεκρὸν τόνδ΄, ὃς πεσὼν ἐκ τειχέων ψυχὴν ἀφῆκεν ̔́εκτορος τοῦ σοῦ γόνοσ· φόβον τ΄ ̓αχαιῶν, χαλκόνωτον ἀσπίδα τήνδ΄, ἣν πατὴρ τοῦδ΄ ἀμφὶ πλεύρ΄ ἐβάλλετο, μή νυν πορεῦσαι Πηλέως ἐφ΄ ἑστίαν, μηδ΄ ἐς τὸν αὐτὸν θάλαμον, οὗ νυμφεύσεται μήτηρ νεκροῦ τοῦδ΄ ̓ανδρομάχη, λύπας ὁρᾶν, ἀλλ΄ ἀντὶ κέδρου περιβόλων τε λαί̈νων ἐν τῇδε θάψαι παῖδα· σὰς δ΄ ἐς ὠλένας δοῦναι, πέπλοισιν ὡς περιστείλῃς νεκρὸν στεφάνοις θ΄, ὅση σοι δύναμισ, ὡς ἔχει τὰ σά· ἐπεὶ βέβηκε, καὶ τὸ δεσπότου τάχος ἀφείλετ΄ αὐτὴν παῖδα μὴ δοῦναι τάφῳ. ἡμεῖς μὲν οὖν, ὅταν σὺ κοσμήσῃς νέκυν, γῆν τῷδ΄ ἐπαμπισχόντες ἀροῦμεν δόρυ· σὺ δ΄ ὡς τάχιστα πρᾶσσε τἀπεσταλμένα. ἑνὸς μὲν οὖν μόχθου σ΄ ἀπαλλάξας ἔχω· Σκαμανδρίους γὰρ τάσδε διαπερῶν ῥοὰς ἔλουσα νεκρὸν κἀπένιψα τραύματα. ἀλλ΄ εἶμ΄ ὀρυκτὸν τῷδ΄ ἀναρρήξων τάφον, ὡς σύντομ΄ ἡμῖν τἀπ΄ ἐμοῦ τε κἀπὸ σοῦ ἐς ἓν ξυνελθόντ΄ οἴκαδ΄ ὁρμήσῃ πλάτην.    ̔εκάβη θέσθ΄ ἀμφίτορνον ἀσπίδ΄ ̔́εκτορος πέδῳ, λυπρὸν θέαμα κοὐ φίλον λεύσσειν ἐμοί. ὦ μείζον΄ ὄγκον δορὸς ἔχοντες ἢ φρενῶν, τί τόνδ΄, ̓αχαιοί, παῖδα δείσαντες φόνον καινὸν διειργάσασθε; μὴ Τροίαν ποτὲ πεσοῦσαν ὀρθώσειεν; οὐδὲν ἦτ΄ ἄρα, ὅθ΄ ̔́εκτορος μὲν εὐτυχοῦντος ἐς δόρυ διωλλύμεσθα μυρίας τ΄ ἄλλης χερόσ, πόλεως δ΄ ἁλούσης καὶ Φρυγῶν ἐφθαρμένων βρέφος τοσόνδ΄ ἐδείσατ΄· οὐκ αἰνῶ φόβον, ὅστις φοβεῖται μὴ διεξελθὼν λόγῳ.  ὦ φίλταθ΄, ὥς σοι θάνατος ἦλθε δυστυχήσ. εἰ μὲν γὰρ ἔθανες πρὸ πόλεωσ, ἥβης τυχὼν γάμων τε καὶ τῆς ἰσοθέου τυραννίδοσ, μακάριος ἦσθ΄ ἄν, εἴ τι τῶνδε μακάριον· νῦν δ΄ αὔτ΄ ἰδὼν μὲν γνούς τε σῇ ψυχῇ, τέκνον, οὐκ οἶσθ΄, ἐχρήσω δ΄ οὐδὲν ἐν δόμοις ἔχων. δύστηνε, κρατὸς ὥς σ΄ ἔκειρεν ἀθλίως τείχη πατρῷα, Λοξίου πυργώματα, ὃν πόλλ΄ ἐκήπευσ΄ ἡ τεκοῦσα βόστρυχον φιλήμασίν τ΄ ἔδωκεν, ἔνθεν ἐκγελᾷ ὀστέων ῥαγέντων φόνοσ, ἵν΄ αἰσχρὰ μὴ λέγω. ὦ χεῖρεσ, ὡς εἰκοὺς μὲν ἡδείας πατρὸς κέκτησθ΄, ἐν ἄρθροις δ΄ ἔκλυτοι πρόκεισθέ μοι. ὦ πολλὰ κόμπους ἐκβαλὸν φίλον στόμα, ὄλωλασ, ἐψεύσω μ΄, ὅτ΄ ἐσπίπτων πέπλουσ, ̓͂ω μῆτερ, ηὔδασ, ἦ πολύν σοι βοστρύχων πλόκαμον κεροῦμαι, πρὸς τάφον θ΄ ὁμηλίκων κώμους ἀπάξω, φίλα διδοὺς προσφθέγματα. σὺ δ΄ οὐκ ἔμ΄, ἀλλ΄ ἐγὼ σὲ τὸν νεώτερον, γραῦς ἄπολις ἄτεκνοσ, ἄθλιον θάπτω νεκρόν. οἴμοι, τὰ πόλλ΄ ἀσπάσμαθ΄ αἵ τ΄ ἐμαὶ τροφαὶ ὕπνοι τ΄ ἐκεῖνοι φροῦδά μοι. τί καί ποτε γράψειεν ἄν σε μουσοποιὸς ἐν τάφῳ; Τὸν παῖδα τόνδ΄ ἔκτειναν ̓αργεῖοί ποτε δείσαντεσ;   αἰσχρὸν τοὐπίγραμμά γ΄ ̔ελλάδι. ἀλλ΄ οὖν πατρῴων οὐ λαχὼν ἕξεις ὅμως ἐν ᾗ ταφήσῃ χαλκόνωτον ἰτέαν. ὦ καλλίπηχυν ̔́εκτορος βραχίονα σῴζουσ΄, ἄριστον φύλακ΄ ἀπώλεσας σέθεν. ὡς ἡδὺς ἐν πόρπακι σῷ κεῖται τύπος ἴτυός τ΄ ἐν εὐτόρνοισι περιδρόμοις ἱδρώσ, ὃν ἐκ μετώπου πολλάκις πόνους ἔχων ἔσταζεν ̔́εκτωρ προστιθεὶς γενειάδι. φέρετε, κομίζετ΄ ἀθλίῳ κόσμον νεκρῷ ἐκ τῶν παρόντων· οὐ γὰρ ἐς κάλλος τύχας δαίμων δίδωσιν· ὧν δ΄ ἔχω, λήψῃ τάδε. θνητῶν δὲ μῶρος ὅστις εὖ πράσσειν δοκῶν βέβαια χαίρει· τοῖς τρόποις γὰρ αἱ τύχαι, ἔμπληκτος ὡς ἄνθρωποσ, ἄλλοτ΄ ἄλλοσε πηδῶσι, κοὐδεὶς αὐτὸς εὐτυχεῖ ποτε.   Χορός καὶ μὴν πρόχειρον αἵδε σοι σκυλευμάτων Φρυγίων φέρουσι κόσμον ἐξάπτειν νεκρῷ.   ̔εκάβη ὦ τέκνον, οὐχ ἵπποισι νικήσαντά σε οὐδ΄ ἥλικας τόξοισιν, οὓς Φρύγες νόμους τιμῶσιν, οὐκ ἐς πλησμονὰς θηρωμένη, μήτηρ πατρός σοι προστίθησ΄ ἀγάλματα τῶν σῶν ποτ΄ ὄντων· νῦν δέ σ΄ ἡ θεοστυγὴς ἀφείλεθ΄ ̔ελένη, πρὸς δὲ καὶ ψυχὴν σέθεν ἔκτεινε καὶ πάντ΄ οἶκον ἐξαπώλεσεν.     Χορός ἒ ἔ, φρενῶν ἔθιγες ἔθιγεσ· ὦ μέγας ἐμοί ποτ΄ ἂν ἀνάκτωρ πόλεωσ.    ̔εκάβη ἃ δ΄ ἐν γάμοισι χρῆν σε προσθέσθαι χροὶ̈ ̓ασιατίδων γήμαντα τὴν ὑπερτάτην, Φρύγια πέπλων ἀγάλματ΄ ἐξάπτω χροόσ. σύ τ΄, ὦ ποτ΄ οὖσα καλλίνικε, μυρίων μῆτερ τροπαίων, ̔́εκτορος φίλον σάκοσ, στεφανοῦ· θανῇ γὰρ οὐ θανοῦσα σὺν νεκρῷ· ἐπεὶ σὲ πολλῷ μᾶλλον ἢ τὰ τοῦ σοφοῦ κακοῦ τ΄ ̓οδυσσέως ἄξιον τιμᾶν ὅπλα.     Χορός αἰαῖ αἰαῖ· πικρὸν ὄδυρμα . . . γαῖά σ΄ ὦ τέκνον δέξεται. στέναζε, μᾶτερ,   ̔εκάβη αἰαῖ.   Χορός νεκρῶν ἴακχον.   ̔εκάβη οἴμοι μοι.   Χορός οἴμοι δῆτα σῶν ἀλάστων κακῶν.    ̔εκάβη τελαμῶσιν ἕλκη τὰ μὲν ἐγώ σ΄ ἰάσομαι, τλήμων ἰατρόσ, ὄνομ΄ ἔχουσα, τἄργα δ΄ οὔ· τὰ δ΄ ἐν νεκροῖσι φροντιεῖ πατὴρ σέθεν.    Χορός ἄρασσ΄ ἄρασσε κρᾶτα πιτύλους διδοῦσα χειρόσ, ἰώ μοί μοι.   ̔εκάβη ὦ φίλταται γυναῖκες . . .   Χορός ̔εκάβη, σὰς ἔνεπε· τίνα θροεῖς αὐδάν;     ̔εκάβη οὐκ ἦν ἄρ΄ ἐν θεοῖσι πλὴν οὑμοὶ πόνοι Τροία τε πόλεων ἔκκριτον μισουμένη, μάτην δ΄ ἐβουθυτοῦμεν. εἰ δὲ μὴ θεὸς ἔστρεψε τἄνω περιβαλὼν κάτω χθονόσ, ἀφανεῖς ἂν ὄντες οὐκ ἂν ὑμνήθημεν ἂν μούσαις ἀοιδὰς δόντες ὑστέρων βροτῶν. χωρεῖτε, θάπτετ΄ ἀθλίῳ τύμβῳ νεκρόν· ἔχει γὰρ οἷα δεῖ γε νερτέρων στέφη. δοκῶ δὲ τοῖς θανοῦσι διαφέρειν βραχύ, εἰ πλουσίων τις τεύξεται κτερισμάτων· κενὸν δὲ γαύρωμ΄ ἐστὶ τῶν ζώντων τόδε.     Χορός ἰὼ ἰώ· μελέα μήτηρ, ἣ τὰς μεγάλας ἐλπίδας ἐν σοὶ κατέκναψε βίου. μέγα δ΄ ὀλβισθεὶς ὡς ἐκ πατέρων ἀγαθῶν ἐγένου, δεινῷ θανάτῳ διόλωλασ. ἔα ἔα· τίνας ̓ιλιάσιν ταῖσδ΄ ἐν κορυφαῖς λεύσσω φλογέας δαλοῖσι χέρας διερέσσοντασ; μέλλει Τροίᾳ καινόν τι κακὸν προσέσεσθαι.    Ταλθύβιος αὐδῶ λοχαγοῖσ, οἳ τέταχθ΄ ἐμπιμπράναι Πριάμου τόδ΄ ἄστυ, μηκέτ΄ ἀργοῦσαν φλόγα ἐν χειρὶ σῴζειν, ἀλλὰ πῦρ ἐνιέναι, ὡς ἂν κατασκάψαντες ̓ιλίου πόλιν στελλώμεθ΄ οἴκαδ΄ ἄσμενοι Τροίας ἄπο. ὑμεῖς δ΄, ἵν΄ αὑτὸς λόγος ἔχῃ μορφὰς δύο, χωρεῖτε, Τρώων παῖδεσ, ὀρθίαν ὅταν σάλπιγγος ἠχὼ δῶσιν ἀρχηγοὶ στρατοῦ, πρὸς ναῦς ̓αχαιῶν, ὡς ἀποστέλλησθε γῆσ. σύ τ΄, ὦ γεραιὰ δυστυχεστάτη γύναι, ἕπου. μεθήκουσίν σ΄ ̓οδυσσέως πάρα οἵδ΄, ᾧ σε δούλην κλῆρος ἐκπέμπει πάτρασ.   ̔εκάβη οἲ ΄γὼ τάλαινα· τοῦτο δὴ τὸ λοίσθιον καὶ τέρμα πάντων τῶν ἐμῶν ἤδη κακῶν· ἔξειμι πατρίδοσ, πόλις ὑφάπτεται πυρί. ἀλλ΄, ὦ γεραιὲ πούσ, ἐπίσπευσον μόλισ, ὡς ἀσπάσωμαι τὴν ταλαίπωρον πόλιν. ὦ μεγάλα δή ποτ΄ ἀμπνέουσ΄ ἐν βαρβάροις Τροία, τὸ κλεινὸν ὄνομ΄ ἀφαιρήσῃ τάχα. πιμπρᾶσί σ΄, ἡμᾶς δ΄ ἐξάγουσ΄ ἤδη χθονὸς δούλασ· ἰὼ θεοί. καὶ τί τοὺς θεοὺς καλῶ; καὶ πρὶν γὰρ οὐκ ἤκουσαν ἀνακαλούμενοι. φέρ΄ ἐς πυρὰν δράμωμεν· ὡς κάλλιστά μοι σὺν τῇδε πατρίδι κατθανεῖν πυρουμένῃ.   Ταλθύβιος ἐνθουσιᾷσ, δύστηνε, τοῖς σαυτῆς κακοῖσ. ἀλλ΄ ἄγετε, μὴ φείδεσθ΄· ̓οδυσσέως δὲ χρὴ ἐς χεῖρα δοῦναι τήνδε καὶ πέμπειν γέρασ.     ̔εκάβη ὀττοτοτοτοτοῖ. Κρόνιε, πρύτανι Φρύγιε, γενέτα πάτερ, ἀνάξια τᾶς Δαρδάνου γονᾶς τάδ΄ οἷα πάσχομεν δέδορκασ;   Χορός δέδορκεν, ἁ δὲ μεγαλόπολις ἄπολις ὄλωλεν οὐδ΄ ἔτ΄ ἔστι Τροία.   ̔εκάβη ὀττοτοτοτοτοῖ. λέλαμπεν ̓́ιλιοσ, Περ- γάμων τε πυρὶ καταίθεται τέραμνα καὶ πόλις ἄκρα τε τειχέων.   Χορός πτέρυγι δὲ καπνὸς ὥς τις οὐ- ρανίᾳ πεσοῦσα δορὶ καταφθίνει γᾶ. μαλερὰ μέλαθρα πυρὶ κατάδρομα δαί̈ῳ τε λόγχᾳ.    ̔εκάβη ἰὼ γᾶ τρόφιμε τῶν ἐμῶν τέκνων. Χορός ἓ ἕ. ̔εκάβη ὦ τέκνα, κλύετε, μάθετε ματρὸς αὐδάν. Χορός ἰαλέμῳ τοὺς θανόντας ἀπύεισ. ̔εκάβη γεραιά γ΄ ἐς πέδον τιθεῖσα μέλεα καὶ χερσὶ γαῖαν κτυποῦσα δισσαῖσ. Χορός διάδοχά σοι γόνυ τίθημι γαίᾳ τοὺς ἐμοὺς καλοῦσα νέρθεν ἀθλίους ἀκοίτασ. ̔εκάβη ἀγόμεθα φερόμεθ΄ . . . Χορός ἄλγος ἄλγος βοᾷσ. ̔εκάβη δούλειον ὑπὸ μέλαθρον. Χορός ἐκ πάτρας γ΄ ἐμᾶσ. ̔εκάβη ἰώ. Πρίαμε Πρίαμε, σὺ μὲν ὀλόμενος ἄταφος ἄφιλος ἄτας ἐμᾶς ἄιστος εἶ. Χορός μέλας γὰρ ὄσσε κατεκάλυψε θάνατος ὅσιος ἀνοσίαις σφαγαῖσιν.   ̔εκάβη ἰὼ θεῶν μέλαθρα καὶ πόλις φίλα, Χορός ἓ ἕ. ̔εκάβη τὰν φόνιον ἔχετε φλόγα δορός τε λόγχαν. Χορός τάχ΄ ἐς φίλαν γᾶν πεσεῖσθ΄ ἀνώνυμοι. ̔εκάβη κόνις δ΄ ἴσα καπνῷ πτέρυγι πρὸς αἰθέρα ᾆστον οἴκων ἐμῶν με θήσει. Χορός ὄνομα δὲ γᾶς ἀφανὲς εἶσιν· ἄλλᾳ δ΄ ἄλλο φροῦδον, οὐδ΄ ἔτ΄ ἔστιν ἁ τάλαινα Τροία. ̔εκάβη ἐμάθετ΄, ἐκλύετε; Χορός Περγάμων <γε> κτύπον. ̔εκάβη ἔνοσις ἅπασαν ἔνοσις . . . Χορός ἐπικλύσει πόλιν. ̔εκάβη ἰώ· τρομερὰ μέλεα, φέρετ΄ ἐμὸν ἴχνοσ· ἴτ΄ ἐπί, τάλανα, δούλειον ἁμέραν βίου. Χορός ἰὼ τάλαινα πόλισ· ὅμως δὲ πρόφερε πόδα σὸν ἐπὶ πλάτας ̓αχαιῶν. 